<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">

<html xmlns="http://www.w3.org/1999/xhtml" xml:lang="en" lang="en">
  <head>
    <meta http-equiv="Content-Type" content="text/html;charset=UTF-8" />
    <meta http-equiv="Content-Style-Type" content="text/css" />
    <title>
      The Project Gutenberg eBook of Gulliver's Reis Naar Liliput, by Otto Ernst.
    </title>
    <style type="text/css">

body {
    margin-left: 10%;
    margin-right: 10%;
}

    h1,h2,h4 {
    text-align: center; /* all headings centered */
    clear: both;
}

p {
    margin-top: .75em;
    text-align: justify;
    margin-bottom: .75em;
}

hr {
    width: 33%;
    margin-top: 2em;
    margin-bottom: 2em;
    margin-left: auto;
    margin-right: auto;
    clear: both;
}

table {
    margin-left: auto;
    margin-right: auto;
}


.center   {text-align: center;}

.smcap    {font-variant: small-caps;}

.u        {text-decoration: underline;}

.gesperrt {letter-spacing: 0.2em; margin-right: -0.2em; font-style: normal;}

.caption  {font-weight: bold;}

.figcenter   {
    margin: auto;
    text-align: center;
}

.footnotes        {border: dashed 1px;}

.footnote         {margin-left: 10%; margin-right: 10%; font-size: 0.9em;}

.footnote .label  {position: absolute; right: 84%; text-align: right;}

.fnanchor {
    vertical-align: super;
    font-size: .8em;
    text-decoration:
    none;
}

    </style>
  </head>
<body>

<div class="figcenter" style="width: 390px;">
<img src="images/illus_001.jpg" width="390" height="494" alt="Een kreet van verbazing ontsnapte aan de menigte, toen ik voor het eerst overeind ging staan." title="Een kreet van verbazing ontsnapte aan de menigte, toen ik voor het eerst overeind ging staan." />
<span class="caption">Een kreet van verbazing ontsnapte aan de menigte, toen ik voor het eerst overeind ging staan.</span>
</div>


<hr style="width: 65%;" />


<h1>GULLIVER'S REIS
NAAR LILIPUT</h1>

<p class="center">DOOR</p>

<h2>OTTO ERNST</h2>

<p class="center">BEWERKT DOOR</p>

<h2>STELLA MARE</h2>

<hr style="width: 10%;" />

<p class="center">MET FRAAIE PLATEN</p>

<div class="figcenter" style="width: 64px;">
<img src="images/illus_002.jpg" width="64" height="78" alt="" title="" />
</div>

<p class="center">AMSTERDAM&mdash;MEULENHOFF &amp; Co.&mdash;MCMXII</p>


<p class="center">Boek- Courant- en Steendrukkerij<br />
G. J. Thieme, Nijmegen
</p>

<hr style="width: 65%;" />


<p class="center"><big>INHOUD.</big></p>


<pre>
Hoofdstuk.                                      Bladz.

   I. Gulliver wordt scheepsdokter, lijdt
      schipbreuk en wordt op een vreemd
      eiland gevangen genomen                       <a href="#HOOFDSTUK_I">1</a>

  II. Gulliver krijgt te eten, en wordt
      onder sterke bewaking naar de residentie
      gebracht en daar tentoongesteld              <a href="#HOOFDSTUK_II">11</a>

 III. Beschrijving van het land der
      Liliputters en van zijn vorst. Groote
      opwinding waarna men weder eenigszins
      tot rust komt                                <a href="#HOOFDSTUK_III">23</a>

  IV. De zakken van den held van ons
      verhaal worden grondig doorzocht             <a href="#HOOFDSTUK_IV">35</a>

   V. Wij worden langzamerhand vertrouwelijk
      en wij betoonen elkaar vriendelijkheden      <a href="#HOOFDSTUK_V">46</a>

  VI. Een plechtige triomftocht en een
      plechtige overeenkomst                       <a href="#HOOFDSTUK_VI">57</a>

 VII. Van een stad van een half millioen
      inwoners; van keizerlijke vertrekken;
      van eene keuken; en van tal van
      zonderlinge zeden der Liliputters            <a href="#HOOFDSTUK_VII">66</a>

VIII. In Liliput is niet alles zoo mooi als
      het schijnt                                  <a href="#HOOFDSTUK_VIII">76</a>

  IX. Gulliver's schitterende overwinning
      ter zee                                      <a href="#HOOFDSTUK_IX">86</a>

   X. Onze held verricht wederom een goede
      daad, maar oogst snooden ondank              <a href="#HOOFDSTUK_X">95</a>

  XI. De vijanden van onzen held zijn in
      de weer                                     <a href="#HOOFDSTUK_XI">104</a>

 XII. Aanklacht voor het gerechtshof en
      vonnis                                      <a href="#HOOFDSTUK_XII">111</a>

XIII. Gulliver wordt te Blefusku met
      groot eerbetoon ontvangen                   <a href="#HOOFDSTUK_XIII">121</a>

 XIV. Onze held verlangd huiswaarts te
      keeren, maar de Liliputters zenden
      een bevel tot inhechtenisneming             <a href="#HOOFDSTUK_XIV">129</a>

  XV. Gulliver vertrekt met eerbewijzen;
      brengt den Liliputters uit de verte
      een afscheidsbezoek en keert naar
      zijn vaderland terug                        <a href="#HOOFDSTUK_XV">139</a>
</pre>



<hr style="width: 65%;" />
<h2><a name="HOOFDSTUK_I" id="HOOFDSTUK_I"></a>HOOFDSTUK I.</h2>

<h4>GULLIVER WORDT SCHEEPSDOKTER, LIJDT
SCHIPBREUK EN WORDT OP EEN VREEMD EILAND
GEVANGEN GENOMEN.</h4>


<p>Ik ben in Engeland op een klein landgoed te
Nottinghamshire geboren.</p>

<p>Toen ik 14 jaar was, stuurde mijn vader mij
naar de Hoogeschool te Cambridge.</p>

<p>Zoo kreeg ik dus al heel vroeg den smaak van
het reizen te pakken.</p>

<p>Maar mijn vader had geen geld genoeg om mij te
laten afstudeeren, en daarom deed hij mij drie jaren
later bij een Londenschen chirurgijn in de leer.</p>

<p>Vier jaren bleef ik bij hem en leerde alles wat
een gewone chirurgijn moet weten.</p>

<p>In mijn vrijen tijd hield ik mij met mijn
liefhebberij-studiën bezig.</p>

<p>Ik had mij allerlei boeken over Wiskunde en
over Zeevaartkunde aangeschaft en elk oogenblikje,
dat ik maar voor mij zelf had, studeerde
ik er vlijtig in, want ik had mij al lang voorgenomen
dat ik later als ik ooit mijn eigen baas
zou zijn, de heele wereld zou doorreizen, en juist
Zeevaartkunde en Wiskunde komen zoo goed bij
een reis om de wereld te pas.</p>

<p>Nadat ik dus vier jaren bij dien Londenschen
dokter was geweest, had ik zooveel geld opgespaard,
dat ik nog twee en een half jaar naar de
Hoogeschool te Leiden kon gaan om daar in de
medicijnen te studeeren. Ik vond het heerlijk, dat
ik dat kon doen want ik begreep wel, dat ik dit
alles, wat ik daar leerde later heel goed op mijne
reis zou kunnen gebruiken.</p>

<p>Nadat ik daarna nog drie en een half jaar lang
als scheepsdokter op menig schip had meegevaren
leerde ik een allerliefst meisje kennen, waarmeê
ik trouwde.</p>

<p>Het sprak van zelf, dat het nu voorloopig uit
met reizen was en ik vestigde mij in Londen als
dokter.</p>

<p>Veel verdienen deed ik helaas nog niet en
daarom leek het mij het beste weer te gaan varen.</p>

<p>Zes jaren lang doorkruiste ik als scheepsdokter
allerlei vreemde zeeën.</p>

<p>Gedurende die jaren had ik ruimschoots tijd
genoeg voor mijzelf.</p>

<p>Ik las veel goede boeken, leerde vele vreemde
talen, niet alleen uit boeken, maar ook door den
omgang met vreemde volkeren.</p>

<p>Van kind af aan had ik een buitengewonen
aanleg voor vreemde talen, en waarvoor je aanleg
hebt, daar houdt je ook gewoonlijk van. Ik hoefde
maar een paar weken onder eene vreemde bevolking
te zijn of ik begreep de menschen al erg
goed en kon ze in hunne taal zeggen, wat ik wilde.</p>

<p>Wij zeilden de heele wereld om, en daar ik
niet alleen een groote, maar ook een sterke en
gezonde man was, doorstond ik alle vermoeienissen
uitmuntend.</p>

<p>Maar eindelijk verlangde ik toch weer naar
vrouw en kinderen; ik ging naar huis terug en
werkte weer drie jaren lang in Londen als dokter.</p>

<p>Maar ik verdiende niet al te veel en daarom
begon ik den vierden Mei 1699 met de "Antilope"
mijne onvergetelijke reis door de Zuidzee.</p>

<p>Wij voeren van Bristol weg en hadden in het
begin, dat wil zeggen bijna een half jaar lang,
eenen volmaakt-voorspoedigen tocht.</p>

<p>Maar toen wij niet ver meer van Oost-Indië
waren, brak er een storm los, die ons zonder
genade altijd verder en verder naar het Zuid-Oosten
dreef, totdat we ons (volgens onze schatting)
ten Noord-Westen van Van Diemensland bevonden.</p>

<p>Door den mist liep hier ons schip tegen eenen
rots, en sloeg te pletter. Tot ons geluk hadden
wij al van te voren de reddingsboot uitgezet; ik
ging er met zes anderen in en wij roeiden op
goed geluk door.</p>

<p>Wij konden zoowat drie mijlen afgelegd hebben,
toen een stortzee onze boot deed kantelen en wij
allen in zee vielen. Wat er van de anderen werd
weet ik niet; ik begon maar dadelijk te zwemmen.
Daarbij liet ik dikwijls mijne beenen zakken om
te onderzoeken of er nog geen grond te voelen
was; maar telkens te vergeefs. Eindelijk had ik
vasten grond te pakken en ik was dol blij over
mijne redding, maar nog lang moest ik door het
water waden voor ik eindelijk op het droge was.
Het zal zoowat 's avonds acht uur geweest zijn
toen ik den vasten wal betrad; ik liep wel een
half uur landwaarts en vond noch menschen noch
iets wat aan menschen deed denken, misschien
omdat ik te moe en te uitgeput was om ook maar
iets te kunnen opmerken. Toen liet ik mij in het
zachte gras neervallen, viel dadelijk vast in slaap
en ontwaakte eerst pas toen het al klaarlichte
dag was.</p>

<p>Ik wilde opspringen&mdash;en schrok niet weinig:
ik kon mij niet verroeren, dus nog veel minder
opspringen. Ik was aan den grond gekluisterd.
Met handen en voeten was ik vastgebonden en
ook mijne lange haren waren op de een of andere
manier aan den grond bevestigd. Ik voelde, dat
ook over mijn lichaam en mijne beenen koorden
of draden liepen, die mij iedere beweging onmogelijk
maakten. Ik kon alleen maar naar boven
kijken, maar ik moest spoedig mijne oogen sluiten
voor het verblindende zonnelicht. Daarbij hoorde
ik een verward geroesemoes om mij heen, en
plotseling voelde ik op mijn linkerbeen iets levends
kriebelen dat ik voor eenen kever of zoo iets
hield; ik wilde het vangen&mdash;maar, ho maar!
Mijne handen waren immers vastgebonden. Nu
kroop het levende wezen hooger; nu eens voelde
ik het op mijne borst dan weer in mijn nek en
toen stond het op mijn kin, en nu kon ik als ik
erg naar beneden keek herkennen, dat het een
menschelijk wezen was niet veel langer dan mijn
middelvinger. Het was met pijl en boog gewapend.</p>

<div class="figcenter" style="width: 495px;">
<img src="images/illus_012.jpg" width="495" height="500" alt="Met handen en voeten was ik vastgebonden en ook mijn lange haren waren aan den grond bevestigd." title="Met handen en voeten was ik vastgebonden en ook mijn lange haren waren aan den grond bevestigd." />
<span class="caption">Met handen en voeten was ik vastgebonden en ook mijn lange haren waren aan den grond bevestigd.</span>
</div>

<p>"O!" riep ik onwillekeurig uit. Van schrik
tuimelde de kleine man van mijn kin af en viel
tusschen mijn nek en mijn boord. Met veel moeite
krabbelde het weer naar boven en nu bemerkte
ik, dat er nog wel veertig van zulke mannetjes
over mijn borst en mijne armen marcheerden. Een
bizonder klein kereltje was zoo brutaal zich met
zijn zwaard een weg door mijn zwaren knevel
te banen en het wilde juist met een lichtje, dat
het te voorschijn haalde mijn linkerneusgat onderzoeken,
toen ik door het kriebelen hard begon te
niezen. Het gevolg hiervan was, dat de arme
drommel en verscheidene van zijne vriendjes een
grooten smak op den grond deden zoodat velen,
zooals ik later vernam, bij het vallen armen, beenen
en ribben braken. Nu probeerden zij mijn hoofd
van achteren te beklimmen door langs mijn haar
naar boven te klauteren. Ik had grooten lust mijn
zakkam te voorschijn te halen om mij van dat
gespuis te ontdoen; maar hoe bij mijn zak te
komen? Er stond er al een op mijn voorhoofd
en riep: "Hekinah Degul!" en allen die hem
volgden herhaalden dien uitroep, die, zooals ik
later hoorde, zooveel als "wat een monster!"
beteekende. Ik moet zeggen, dat mij dit gezelschap
niet erg beviel en toen nu een van hen zelfs in
mijn linkeroor wilde kruipen, maakte ik met
mijnen linkerarm eene zòo krachtige beweging
dat het mij gelukte dien te bevrijden. Toen begonnen
ze vreeselijk te gillen en dat leek veel
op het gekrijsch van een opgejaagden zwerm vogels.
Nu kon ik ook met mijn vrij-gemaakte hand mijn
haar aan den linkerkant losmaken, zoodat nu nog
maar alleen de rechterkant aan den grond bevestigd
bleef. Maar toen begon er een "Tolgo phonac!"
te roepen en meer dan honderd pijlen verwondden
mijn hand als waren het muggenbeeten. Toen
schoten zij in de lucht zoodat de pijlen mij in
mijn gezicht vielen en door de wonden, die daardoor
ontstonden kreeg ik zoo'n vreeselijken jeuk,
dat ik het uitschreeuwde. Zij probeerden ook mij
met hunne speren te doorboren, maar daar ik een
leeren wambuis droeg, gelukte hun dit niet. Ten
slotte dacht ik bij mijzelf: "het verstandigste is
maar, dat ik mij voorloopig kalm houd en den
nacht afwacht, dan komt alles wel terecht!"</p>

<div class="figcenter" style="width: 373px;">
<img src="images/illus_014.jpg" width="373" height="500" alt="Ik begon maar dadelijk te zwemmen." title="Ik begon maar dadelijk te zwemmen." />
<span class="caption">Ik begon maar dadelijk te zwemmen.</span>
</div>

<hr style="width: 65%;" />
<h2><a name="HOOFDSTUK_II" id="HOOFDSTUK_II"></a>HOOFDSTUK II.</h2>

<h4>GULLIVER KRIJGT TE ETEN, EN WORDT ONDER
STERKE BEWAKING NAAR DE RESIDENTIE GEBRACHT
EN DAAR TENTOONGESTELD.</h4>


<p>Ondertusschen verzamelden zich hoe langer
hoe meer van deze menschjes om mij heen, en
het was mij aanhoudend alsof er een gegons als
van een zwerm bijen in mijne ooren klonk.
Na een poosje hoorde ik aan mijn rechterkant
een geklop. Zoo ver ik maar kon, draaide ik
mijn hoofd die richting uit en ik zag, dat men
eene tribune timmerde, die iets boven mijn neus
uitstak. Toen maakte men de touwen aan den
linkerkant van mijn hoofd heelemaal los en nu
kon ik gadeslaan hoe een mannetje, dat wel van
heel hoogen afkomst moest zijn,&mdash;want een
page niet grooter dan mijn duim droeg zijn sleep&mdash;de
tribune opklauterde en zich tot mij wendde.</p>

<p>Hij hield eene lange redevoering tegen mij
met een stem als een kanarievogel. Ik snapte er
natuurlijk geen stom woord van, maar uit den
klank van zijn stem, en uit zijne verschillende
gebaren begreep ik toch wel, dat hij mij met
iets ergs dreigde in geval ik weerstand zou
bieden en hij mij veel goeds beloofde als ik mij
naar den wil van de kleine menschjes zou voegen.
Ik wilde antwoorden, maar al bij het eerste
woord, dat ik zei waggelde de heele tribune, zoodat
de deftige redenaar wankelde en alle aanwezigen
de vingers in de ooren stopten. Ik sprak
daarom heel zacht en onderdanig eenige woorden,
stak, om er kracht bij te zetten mijn linkerhand
in de hoogte en keek op naar de zon alsof ik
deze tot getuige aanriep.</p>

<p>En toen bracht ik den kleinen menschjes, door
dat ik telkens mijn vinger naar den mond bracht
en de beweging van kauwen maakte, aan het
verstand, dat ik vreeselijken honger had. Dadelijk
werden er laddertjes tegen mijn lichaam gezet
en meer dan honderd man, klommen, met eetwaren
beladen, naar boven. Ze brachten mij talrijke
hammen, halve schapen en ossen. Alles was lekker
klaargemaakt en smaakte mij uitstekend; een
halve os stond gelijk aan vier lekkere hapjes;
van de hammen stak ik er dadelijk een stuk of
wat tegelijk in mijn mond. Ook van de brooden,
die de grootte hadden van kleine kersen, at ik
er verscheidene tegelijk op. De menschjes stonden
om mij heen en schreeuwden en staken de armen
in de lucht van verbazing over mijn eetlust of
ze lachten hard, of zij sperden sprakeloos mond
en oogen open, wanneer weer een half schaap
achter mijne kiezen verdween. Nu toonde ik door
gebaren, dat ik drinken wilde en zij brachten
mij een reuzenbeker van de grootte van een
vingerhoed, waarvan de sage vermeldde, dat een
muzikant dien eens tweehonderd jaar geleden in
één teug geledigd had. Maar zij begrepen, dat
mij die paar droppeltjes niet tegen den dorst
konden helpen en zij rolden een groot vat naar
mij toe waarvan zij het deksel afsloegen. Er zat
zooveel in als een, niet heel groot theekopje,
kan bevatten en ik dronk het in één teug leeg.</p>

<p>Toen dronk ik nog een tweede vat leeg; maar
toen ik om een derde vroeg hadden zij er geen
meer. Nadat nu mijn middagmaal was afgeloopen,
stroomden zij weer van alle kanten toe en voerden
op mijn lichaam een waren vreugde-dans uit. Dit
kriebelde mij en daardoor werd ik herhaaldelijk
in verzoeking gebracht om een hand vol van dit
gespuis op te nemen en tegen den grond te
kwakken, maar ik bedacht toch iets beters. Zij
hadden immers om zoo te zeggen mijn eerewoord,
dat ik mij naar hunnen wil zou schikken en
dan hadden zij mij toch ook groote gastvrijheid
bewezen, die hun nogal wat kostte en die moest
mij toch heilig zijn en dan, waren zij wel klein,
maar toch heelemaal zoo ongevaarlijk niet, want
dat hadden zij mij wel door hunne pijlen doen
voelen. Door hun groot aantal, vormden zij een
macht, die mij misschien nog iets veel ergers
kon doen dan ze tot nog toe hadden gedaan.</p>

<p>Terwijl ik zoo het een en ander overdacht,
kwam een hooge ambtenaar met gevolg naar mij
toe; hij hield een groote rol in zijn hand. Hij
stapte op mijn scheenbeen, schreed op tot mijn
borst, ontrolde zijn keizerlijk manifest en liet het
mij zien. Toen sprak hij ongeveer tien minuten
lang en wees daarbij herhaaldelijk naar een
richting in de verte, waar, zooals ik later vernam
de hoofd- en residentiestad van het land lag.
Ik gaf hem te verstaan, dat ik weer graag vrij
zou willen zijn, maar dat weigerde hij door zeer
beslist met zijn hoofd te schudden.</p>

<p>Nu gaf hij bevel, dat men de wonden, door
de pijlen veroorzaakt, met zalf zou insmeren,
waardoor pijn en jeuk al heel gauw overgingen
en daarna sliep ik in. Ik sliep, zooals men mij
later vertelde, acht uren lang en dat kwam daardoor,
dat men in den wijn, dien men mij had
gegeven, een slaapmiddel had gedaan.</p>

<p>Terwijl ik sliep maakten de bewoners van
dit zonderlinge land de noodige toebereidselen
om mij naar hunne hoofdstad te brengen. Eigenlijk
was dit zeer vermetel van hen om eenen, zoo
grooten man naar de hoofd- en residentiestad te
voeren, maar zij durfden dit omdat zij met zoovelen
waren en zij dachten bepaald dat zij het
met mij wel konden klaar spelen.</p>

<p>Vijf honderd timmerlieden en wagenmakers
hadden intusschen een wagen in elkaar gezet,
die zoo lang was als ik, en op twee en twintig
wielen liep. Nadat er tachtig palen ingeheid
waren wond men mij even zoovele koorden om
mijn hals, mijn buik, mijn borst, en mijn beenen
en toen heschen zij mij op. Negen honderd
arbeiders spuwden eerst in hunne handen en
trokken toen uit alle macht, en zij hadden nog
niet eens drie uur er voor noodig om mij op
de wagen te krijgen. Ik sliep zoo vast, dat ik
van den heelen boel niets merkte; eerst later
vertelden zij het mij. Toen ik op den wagen was
vastgebonden, werden er 1500 van de grootste,
sterkst-gespierde werkpaarden voorgespannen; deze
dieren waren zòo groot, dat er maar twee van
hen op mijne hand konden staan. Het kwam mij
voor, dat ik een klein uur noodig zou hebben
om naar de hoofdstad te loopen: wij reden dus
een heelen dag door, hielden 's nachts in een
bosch halt, en waren den volgenden middag nog
maar honderd vijftig gewone menschenpassen van
de stad verwijderd.</p>

<div class="figcenter" style="width: 500px;">
<img src="images/illus_023.jpg" width="500" height="447" alt="Toen ik op den wagen was vastgebonden, werden er 1500 van de grootste werkpaarden voorgespannen." title="Toen ik op den wagen was vastgebonden, werden er 1500 van de grootste werkpaarden voorgespannen." />
<span class="caption">Toen ik op den wagen was vastgebonden, werden er 1500 van de grootste werkpaarden voorgespannen.</span>
</div>

<p>Hier kwam keizer Bimbul XVII met zijne
gemalin Zimpilla en zijn heelen hofstoet ons
te gemoet. De dappere vorst wilde mij dadelijk
beklimmen maar de keizerin en het heele hof,
bezworen hem vurig zijn kostbaar leven toch niet
in gevaar te brengen en toen liet hij het maar.
Op de plaats waar we stopten, stond een reusachtige
oude tempel, die niet meer voor de godsdienstoefening
gebruikt werd. De poort ervan
was zoò hoog, dat ik er door kon kruipen en
de binnenruimte was juist voldoende om mij er
uit te strekken. Bij den ingang van dezen tempel
werd ik aan mijn linkerbeen vastgeklonken. Ze
hadden daartoe 91 kettingen noodig, die zoo
sterk waren als bij ons dameshorlogekettingen,
en zij gebruikten behalve dien nog 36 sloten.</p>

<p>Tegenover den tempel stond een soort Babylonische
toren, die bijna zoo groot was als ik.</p>

<p>De keizer besteeg met zijn gevolg dezen toren
om mij te kunnen overzien. Het aantal menschen,
dat uit de stad kwam toestroomen om mij te
bekijken werd op meer dan 100.000 geschat en
het gebeurde menigmaal, dat er wel 10.000
tegelijkertijd op mijn lichaam rondliepen. Tienduizend
menschen hadden te zamen een gewicht
van ongeveer 30 pond; ieder van hen woog
zooveel als bij ons een gewone brief; vier wogen
zooveel als één kippenei. Een pasgeborene woog
zooveel als een kleine kruisbes. De druk van
deze menschenmassa zou dus wel te verdragen
zijn geweest, wanneer zij zich maar wat behoorlijker
hadden gedragen. De meesten maakten niet
eens hunne schoenen schoon voor zij mij beklommen,
maar beklopten en bepikten mij heel
ongegeneerd met hunne wandelstokken; sommigen
gingen zoover, dat zij mijn voorhoofd met den
knop van hun wandelstok beklopten; anderen
kropen in al mijne zakken; weer anderen bestegen
mijn neus om van daaruit een vergezicht over
de stad te kunnen genieten. Een brutale rakker
stond op mijn onderlip en kibbelde met een ander,
die op mijn bovenlip stond over de breedte van
mijn mond, totdat ik van verveling moest gapen.
Toen vielen zij er met een ontzettend gegil af.</p>

<p>Daar mijn borst en mijn buik bij het ademhalen
voortdurend op en neer gingen werden
verscheidene van mijne bezoekers zeeziek, en toen
zelfs een dame in het knoopsgat van mijn vest
een been brak, vaardigde de keizer een verbod
uit, dat mij voortaan niemand meer op straffe
des doods zonder bizonder verlof mocht beklimmen.</p>

<div class="figcenter" style="width: 383px;">
<img src="images/illus_027.jpg" width="383" height="473" alt="Een luide, doordringende gil klonk van uit de menigte, toen ik mij oprichtte." title="Een luide, doordringende gil klonk van uit de menigte, toen ik mij oprichtte." />
<span class="caption">Een luide, doordringende gil klonk van uit de menigte, toen ik mij oprichtte.</span>
</div>

<p>Toen ik dus met zoo buitengewoon veel voorzorg
was vastgeklonken, sneden ze eindelijk de
touwen los, waarmee zij mij op den wagen hadden
vastgebonden, en voor de eerste maal sedert ik
dit land had betreden, richtte ik mij op.</p>

<p>Eèn luide, doordringende gil klonk van uit
de menigte, daarna volgde een diepe stilte en
toen een stemmengegons als van honderdduizend
musschen. Dat ik een reuzenmonster was, dat
hadden ze wel gezien, maar zòo groot hadden
zij zich den vondeling toch niet voorgesteld.
Het duurde lang voor zij eenigszins tot kalmte
kwamen over mijne grootte. Aangezien mijne
kettingen mij veroorloofden, mij in eenen halven
cirkel van ongeveer twee el te bewegen, of mij
in den tempel juist heelemaal uit te strekken, leek
mijne woning op een tamelijk groot hondenhok.</p>



<hr style="width: 65%;" />
<h2><a name="HOOFDSTUK_III" id="HOOFDSTUK_III"></a>HOOFDSTUK III.</h2>

<h4>BESCHRIJVING VAN HET LAND DER LILIPUTTERS
EN VAN ZIJN VORST. GROOTE OPWINDING WAARNA
MEN WEDER EENIGSZINS TOT RUST KOMT.</h4>


<p>Toen ik voor het eerst rechtop stond, overzag
ik een buitengewoon groot stuk van het land en
dit bracht mij in mijne gedachten naar mijn jeugd
terug, toen ik in onze groote woonkamer op den
grond gezeten met mijne bouwdoos zulke steden
had gebouwd, als deze hoofdstad van het land.
Het heele land leek op een groot grasveld. Er
waren akkers en weiden van de groote van een
schaakbord af, tot aan zulke, die de grootte hadden
van het allergrootste tafellaken van mijne moeder
en daartusschen bosschen die men met vier twee-persoons
beddelakens niet zou kunnen bedekken.
In een bosch dicht bij mij, zag ik reuzenboomen,
die wel vele eeuwen oud moesten zijn, en die zoo
hoog waren als bij ons thuis een jongetje van
een jaar of acht.</p>

<p>De dieren waren natuurlijk in verhouding
daarvan even klein. Paarden en runderen waren
zoo wat van de grootte van een eekhoorntje zonder
staart, de ganzen niet grooter dan bij ons een
roodborstje; de vliegen waren nauwelijks zichtbare
stippen en de vlooien, zooals ik later bemerkte,
waren geheel onzichtbaar, maar voelen kon je ze
wèl. Voor de bewoners van Liliput waren zij
natuurlijk wèl zichtbaar; deze menschjes kunnen
namelijk zeer scherp maar niet ver zien. Ze zien
wanneer hunne vliegen hun slurfjes schoonmaken,
ze zien natuurlijk ook de zon en de maan; van
de sterren zien zij alleen de dicht-bijzijnde als zij
erg schitteren; maar een heel overzicht van het
uitspansel hebben ze niet.</p>

<p>Terwijl ik nog in den aanblik van dit landschap
was verzonken, reed de keizer met zijn
gevolg naar mij toe, maar dat zou hem bijna
duur te staan zijn gekomen. Zijn paard werd
schichtig toen het mij zag en begon te steigeren.
Maar de keizer was een schitterend ruiter en
wist zich in den zadel te houden. Hij gaf nu last
mij eten en drinken te brengen en dadelijk kwamen
twintig wagens met eetwaren en tien met dranken
aanrollen.</p>

<p>Ik nam den eenen wagen na den anderen op
en ledigde hem in mijnen mond. Allen waren
wederom verbaasd over dit wonderwerk; de keizerin
en eenige prinsessen en hofdames die eveneens bij
dit schouwspel tegenwoordig waren, trokken haar
neusjes op over mijnen eetlust, wat ik best zag
al waren hare neusjes niet langer dan een kleine
mier. Toen ik mijn eten op had naderde de keizer
mij tot op drie Meter afstand, zoodat ik hem heel
goed kon zien, maar om hem nog beter te kunnen
bekijken ging ik op mijn zij liggen en daar ik
hem bovendien later dikwijls genoeg in mijne
hand heb gehouden, kan ik hem heel nauwkeurig
beschrijven. Hij was een zeer forsche eerbied-inboezemende
verschijning want hij stak wel de
breedte van den nagel van mijn pink boven zijn
omgeving uit; zijn optreden was voornaam en
waardig. Hij was geen jonge man meer, want hij
was acht en twintig jaar en de menschen in dit
land leven korter dan wij. Reeds op hun tweede
jaar gaan de kinderen naar school; als zij twaalf
zijn trouwen de meisjes en de jongens als zij
vijftien zijn.</p>

<p>De gelaatstrekken van den keizer waren flink
en mannelijk; hij had een beetje hangende onderlip
en een adelaarsneus. Zijne stem was wel zacht
maar toch helder en duidelijk. Zijne kleeding was
eenvoudig en voornaam; een gouden met juweelen
versierde helm waaraan een deftige pluim wapperde,
tooide zijn hoofd. Zijn sabel, waarvan het handvat
en de scheede eveneens rijk met goud en diamanten
waren bezet, had de lengte van een tamelijk groote
naald en hij hield haar steeds getrokken om zich
dadelijk te kunnen verdedigen wanneer ik hem
misschien zou willen aanvallen. Zijn hofstoet was
zoo kostbaar en bont gekleed, dat het wel leek,
alsof men de rijk-geborduurde baljapon van eene
dame op den grond had uitgespreid. Zijne majesteit
sprak zeer lang en zeer minzaam tot mij en ik
antwoordde eerbiedig en bescheiden maar wij verstonden
er beiden geen woord van. Eindelijk riep
de keizer een groot aantal geleerden bij elkaar&mdash;ik
kon aan hunne kleeding zien, dat het geleerden
waren&mdash;en ik sprak ze in verscheidene talen
aan: in het Engelsch, Fransch, Italiaansch, Latijn,
Grieksch, hoog-en-plat-Duitsch, maar niemand verstond
mij.</p>

<p>Twee uur later trok de hofstoet zich terug en
ik bleef achter onder een sterke bewaking, die
mij tegen de nieuwsgierigheid, ruwheid en baldadigheid
van het gepeupel moest beschermen. Het
duurde dan ook inderdaad niet lang, of eerst enkele
en daarna steeds meer menschjes begonnen mij
met steenen te gooien; ja enkele schoten zelfs
pijlen op mij af en het zou best kunnen zijn, dat
ik door een van die pijlen een oog kon verliezen.
Toen liet de commandant van de wacht zes van
de boosdoeners gevangen nemen en ze boeien.
Daarna leverde hij ze aan mij over. Ik pakte ze
beet en stak eerst vijf van hen in mijn rechterjaszak;
den zesden nam ik in mijn linkerhand
alsof ik hem wilde opeten. Het manneke piepte
van angst, als een jong konijn wanneer de vos
hem te pakken heeft. En toen ik nu ook mijn
zakmes trok dat tweemaal zoo lang was als de
heele misdadiger, verstijfden allen van schrik. Ik
sneed echter alleen maar de boeien van den gevangene
los, zette hem op den grond, gaf hem met
mijn wijsvinger een zacht duwtje tegen zijn achterste
en liet hem loopen. Hetzelfde deed ik met
de anderen en ik merkte, dat deze handelwijze
op het volk en op de soldaten een uitstekenden
indruk maakte en dat ik daardoor bij hen in de
gunst kwam.</p>

<p>Veertien dagen lang, woonde ik in en bij
mijnen tempel, en gedurende dien tijd werd er
een bed voor mij klaargemaakt. Honderdvijftig
matrassen werden aan elkaar genaaid. Deze hadden
voldoende lengte en breedte voor mijne grootte
en aangezien vier van zulke matrassen op elkaar
moesten gestapeld worden, gebruikte ik zeshonderd
van hunne matrassen.</p>

<p>Op dezelfde manier werden lakens, dekens en
hoofdkussens gereed gemaakt en niettegenstaande
dit alles lag ik nog tamelijk hard. Intusschen
kwamen nog dagelijks uit alle deelen des lands
de menschen in dichte drommen toestroomen om
mij te bekijken. Men liet de zaken rusten; het
bedrijf lag stil: de schoenmakers leverden geen
schoenen meer af, de kleermakers maakten geen
kleeren, de bakkers bakten geen brood meer en
de boeren melkten hunne koeien niet; de jongens
bleven uit school weg en de vrouwen lieten haar
potjes en pannetjes in den steek. Allen lieten den
arbeid liggen om het vreemde monster te gaan
bekijken. Toen liet de keizer het bevel uitvaardigen
dat allen, die mij eenmaal gezien hadden
weer naar huis terug moesten keeren en het niet
moesten wagen voor de tweede maal te komen.
Maar dat hielp niet veel, want de staatsambtenaren
waren omkoopbaar en wie hun een flinke fooi gaf
lieten zij door.</p>

<p>Dadelijk na zijnen terugkeer in de residentie,
had de keizer den Raad van Staten om zich vereenigd
en ik bereidde aan deze hooge vergadering
geweldig veel hoofdbreken. Men schilderde in
schelle kleuren de vreeselijke gevaren af waaraan
ik het land zou kunnen blootstellen.</p>

<p>Sommige der raadslieden zeiden: "als hij zich
nu eens los zou rukken! Als hij maar even zijne
hand uitsteekt kan hij heele steden verwoesten.
Op eene wandeling door het land kan hij ons den
heelen oogst vernietigen, en de heele bevolking
vertrappen!"</p>

<p>"Dàt zouden wij in ieder geval wel kunnen
verhinderen," riepen anderen uit, "want wij zijn
immers niet weerloos, maar, wij moeten hem
voeden en als hij zoo doorgaat met vreten&mdash;want
eten is dat niet meer&mdash;, duurt het niet
lang meer of wij krijgen hongersnood."</p>

<p>Nu gaf een ander den raad, dat men mij
maar eenvoudig zou laten verhongeren, en weer
een ander van de heeren vonden het 't beste
mij door vergiftige pijlen te dooden.</p>

<p>"En wat moeten we dan met zoo'n dooden
reus doen?" riep een derde.</p>

<p>Terwijl men nog bezig was over mijn lot te
beraadslagen, kwamen twee officieren, die mij
mede bewaakt hadden in de raadzaal en gaven
den keizer verslag van de zachtmoedigheid, die
ik tegenover de zes misdadigers had betoond.
Deze mededeeling bracht een volkomen ommekeer
in de gevoelens teweeg, en de keizer beval nu,&mdash;en
de Raad van Staten was het daarmeê
eens,&mdash;dat alle burgers van iedere negen honderd
Meter in het vierkant, mij dagelijks zes runderen,
veertig schapen en ander vleesch, en eveneens
drie honderd brooden, tien vaten wijn enzoovoorts,
enzoovoorts, moesten leveren. De kosten daarvan
zou hun uit de schatkist des keizers worden
betaald. Er werden ook zes honderd man aangesteld
om mij te bedienen. Zij kregen een onderkomen
in de verschillende tenten naast mijn
tempel. Dit groote aantal behoeft geen verwondering
te wekken wanneer men bedenkt, dat
voor het poetsen van een van mijne laarzen
vijftien man noodig waren en voor het stoppen
van een, niet zoo heel erg groot gat in mijne
kous, twaalf touwslagers onder leiding van eenen
baas aan het werk werden gezet. Het noodige
waschwater moest natuurlijk door paarden worden
aangevoerd. Voor waschkom had men mij het
zwembassin van eene badinrichting gegeven en
mijn scheerzeep roerde ik in een reuzenketel aan,
die anders voor het bierbrouwen werd gebruikt.
Het was zeer potsierlijk wanneer zij mijne jas
terwijl ik ze aan had van achteren afborstelden.
Dan werden boven aan de kraag wel twaalf
touwen bevestigd, en de borstelaars klommen er
op en af, zooals bij ons ververs doen wanneer zij
een huis verven.</p>

<p>Voor het overige viel mijn kleeding niet in
den smaak bij de bewoners van dit land; ze
vonden het niet prettig, dat ik mij niet volgens
de mode van hun land kleedde. Ook merkte ik
op, dat zij het onfatsoenlijk van mij vonden, dat
mijn hemd mijn heelen hals bloot liet, en dat
mijne mouwen zoo kort waren, dat mijne polsen
te zien waren. Daarom werd aan drie honderd
kleermakers de opdracht gegeven mij een nieuwe
jas te maken en twee honderd naaisters moesten
ondergoed, tafellakens en beddegoed voor mij
naaien. De kleermakers waren zoo slank als
libellen. Zeven van hen konden op een kippenei
staan en ze huppelden op en neer als jonge
veulens. Het grofste linnen van de naaisters was
niet dikker dan het dunste vliesje, dat men op
een ei ziet als men den kop er af slaat, maar
het fijnste was als nevel, en wanneer ik er
zachtjes tegenaan blies, viel het uit elkaar. Het
prachtigste kantwerk werd er uit vervaardigd.
Voor mij moesten natuurlijk vele lagen van het
grofste laken op elkaar worden gestapeld, om
een doelmatig hemd of beddelaken te maken. Ik
vond het bizonder prettig te kijken, hoe de
naaisters een onzichtbaren draad in een onzichtbare
naald staken, in den draad een nog altijd onzichtbaren
knoop maakten en telkens wanneer er een
naad klaar was, ze den draad met hare tandjes
afbeten.</p>



<hr style="width: 65%;" />
<h2><a name="HOOFDSTUK_IV" id="HOOFDSTUK_IV"></a>HOOFDSTUK IV.</h2>

<h4>DE ZAKKEN VAN DEN HELD VAN ONS VERHAAL
WORDEN GRONDIG DOORZOCHT.</h4>


<p>De keizer gaf mij zes beroemde taalgeleerden
tot leeraren opdat ik de taal van het land zou
leeren. Verder gelastte hij, dat de paarden van
het land dikwijls in mijne tegenwoordigheid
moesten worden afgereden, om zoodoende gewend
te raken aan den griezeligen aanblik van den
wandelenden mensch-toren.</p>

<p>Daar mij het leeren van vreemde talen altijd
gemakkelijk gevallen was, maakte ik ook nu
goede vorderingen. De keizer kwam dikwijls en
hielp de leeraren bij het les geven en heel gauw
kon ik al tamelijk vloeiend met hem praten. Ik
hoorde onder andere van hem, dat dit land een
eiland was en Liliput heette.</p>

<p>Natuurlijk smeekte ik hem telkens weer, en
ik vroeg er hem op de knieën om, mij toch
mijne vrijheid terug te geven. Hij zei, dat dit
pas later kon gebeuren en dat het er heelemaal
van afhing hoe ik mij gedroeg. Ook moest hij
dit met den Raad van Staten overleggen. In
ieder geval zou ik eerst een vredes- en vriendschapsverdrag
met de Liliputters moeten sluiten.
Ik moest maar geduldig zijn, zei hij, en in de
eerste plaats mij onderwerpen aan een grondig
doorzoeken van mijne zakken. "Ik weet wel heel
goed," zei de keizer, "dat we uwe zakken niet
kunnen nakijken wanneer u dat niet wilt hebben,
maar ik verwacht van uw grootmoedigheid en
van uw rechtvaardigheidszin, dat u dit zult toelaten.
Wat wij u, terwille van onze veiligheid
afnemen, zal u bij het verlaten van ons land
teruggegeven of vergoed worden."</p>

<p>Natuurlijk bleef mij niets anders over dan die
nakijkerij maar goed te vinden, en zoo ontving
ik de beide ambtenaren, die voor dit doel gestuurd
waren heel beleefd en stopte ze in mijn
zak. Ze doorsnuffelden achtereenvolgens al mijne
kleedingstukken, en deelde den keizer over hun
onderzoek eene verklaring mee, waarvan ik het
volgende mededeel: Na de meest nauwkeurige,
grondige en nauwgezette doorzoeking vonden wij
in de zakken van den menschberg (zoo vertaal
ik de, in de verklaring staande woorden, "Quimbus
Flestrin") als volgend genoemde en beschreven
voorwerpen:</p>

<ol>
<li>Een stuk grof doek, van dat soort, dat
wij voor de sterkste en grootste zeilen gebruiken
en zoo groot als het tapijt in uwer Majesteits
salon, (dat was mijn zakdoek).</li>

<li>Een zilveren doos waarvan wij het deksel,
zelfs niet met vereende krachten, konden oplichten.
Wij gelastten den menschberg de doos te openen
en klommen als plichtsgetrouwe beambten erin.
Dadelijk zonken wij tot aan de knieën in een
zwartachtige stof waaruit een zoo verschrikkelijke
reuk opsteeg, dat wij er zoo spoedig mogelijk
weer uitklommen en ons onderzoek een half uur
moesten schorsen, aangezien we onophoudelijk
moesten niezen. Wij houden deze stof voor een
verschrikkelijk wapen van den menschberg. Wanneer
hij deze stof in uwer Majesteits Residentie
zou rondstrooien, zouden alle zaken moeten gesloten
worden en kon er door het niezen niet verder
geregeerd worden,&mdash;(dat was mijne snuifdoos).</li>

<li>Een dikke bundel van aan elkander gehechtte
witte stof van de grootte van drie menschen en
met zwarte figuren (misschien letterteekens bedekt)
dat was mijn dagboek.</li>

<li>Een soort lijst in harde stof vervaardigd
ter grootte van zoowat anderhalf mensch. Aan
den eenen kant zijn twintig kolossale palen. Het
geheel gelijkt op een stuk rasterwerk, zooals dit
bij Uwe Majesteit den tuin van den publieken
weg afscheidt. Het komt ons voor, dat het den
eigenaar dient om zijn haar te kammen, (hier
hadden zij het eindelijk bij het rechte eind).</li>

<li>Twee holle ijzeren buizen van meer dan
manshoogte. Beide zijn aan een geweldig groot
stuk hout bevestigd. Aan iedere buis zitten aan
den eenen kant reusachtige stukken ijzer van zeer
eigenaardigen vorm. Wij vroegen den eigenaar
naar het doel van deze machines, maar wij konden
hem niet verstaan daar hij onze taal niet volkomen
machtig is. (Het waren mijne pistolen).</li>

<li>Verscheidene ronde en platte stukken wit
en rood metaal; de witte zouden wel zilver kunnen
zijn en waren gedeeltelijk zoo groot als molensteenen
en waren zóó zwaar, dat wij ze met ons
beiden niet konden tillen. Men kan zich eene
voorstelling maken van de zwaarte van deze
stukken als men hoort, dat een van uwe onderdanigste
dienaren op de tanden knarste toen een
van die stukken op zijne teenen viel. (Dat was geld).</li>

<li>Twee zwarte buizen, die zoo groot zijn, dat
wij onder in zijn zak staande, hunne uiteinden
nauwelijks konden bereiken. In ieder van die
buizen was een zeer groote reep staal bevestigd.
Wij gaven den menschberg last ons deze, naar
het ons voorkwam, zeer verdachte en gevaarlijke
machines nauwkeurig te verklaren en wij begrepen
uit zijne verklaring, dat hij de eene noodig had
om zijn baard te scheren en de andere om vleesch,
brood en dergelijke dingen in stukken te hakken.
(Dat hadden zij goed begrepen).</li>

<li>Een zeer wonderlijke machine, die voor de
eene helft uit zilver en voor de andere helft uit
eene, in den beginne onzichtbare massa bestaat,
en den vorm heeft van eene reusachtige kaas.
Op den eenen kant van deze machine zagen wij
vreemde letterteekens en twee lansen. Een van
deze lanzen scheen van zelf te bewegen, alsof
hij leefde. Wij wilden deze lansen aanraken maar
wij stootten onze vingers aan de massa, die wij
niet hadden gezien, hoewel ze niet onzichtbaar,
maar alleen maar doorzichtig en heel hard was.
Al dadelijk toen we in dien zak waren gekropen
waarin die machine zich bevond, vernamen wij
een oorverdoovend leven als in eene smederij of
bij een watermolen. Op onze vraag om inlichtingen
verklaarde de menschberg ons, dat dit lawaai van
binnen uit de machine kwam. De menschberg
zei vervolgens nog, dat hij die machine bijna bij
alles wat hij deed, raadpleegde. Het zou kunnen
zijn, dat men hier te doen heeft met een, in onze
landstreken onbekend dier. Wij denken dit omdat
de eigenaar het aan een ketting, zoo dik als een
arm, gevangen houdt. Hij noemt dit wonder in zijn
doffe, loeiende taal "een horloge". (Dat klopt).

<div class="figcenter" style="width: 379px;"><p>
<img src="images/illus_047.jpg" width="379" height="497" alt="Hij noemt deze wonderlijke machine een horloge." title="Hij noemt deze wonderlijke machine een horloge." />
<span class="caption">Hij noemt deze wonderlijke machine een horloge.</span>
</p></div></li>

<li>Een groot net, zooals onze visschers dat
gebruiken, maar er zaten geen visschen in maar
verscheidene stukken geel metaal. Wanneer deze
van echt goud zijn, dan moeten zij van onberekenbare
waarde wezen. (Mijn beurs).

<p>Behalve den inhoud van de zakken, vonden wij
nog bij den vreemdeling:</p></li>

<li>Een zwaard ter lengte van zeven of acht
man, en:</li>

<li>Een buidel met twee vakken. In ieder
vak zouden zoowat drie onderdanen van Uwe
Majesteit kunnen zitten. In het eene vak bevond
zich een aantal zware metalen kogels ter grootte
van ruim een hoofd, zooals onze kunstenmakers
ze bij hunne voorstellingen plegen te gebruiken.
In het andere vak bevonden zich een groote
menigte zwarte korrels. (Dat was mijn zak met
schietvoorraad).</li>
</ol>

<p>Nadat de keizer dit alles had gelezen, naderde
hij mij aan het hoofd van 3000 soldaten en
verzocht mij in vriendelijke woorden de genoemde
voorwerpen af te geven. Ik gespte mijn sabel los
en trok deze uit de scheede. Dit had een algemeene
ontsteltenis ten gevolge. Ik zwaaide zoo'n
beetje met mijn zwaard door de lucht en ofschoon
het een beetje verroest was, schitterde het toch
nog in het zonlicht. De Liliputters durfden niet
in de schittering van mijn zwaard te kijken en
sloegen angstig de handen voor het gezicht. Zoo
ongeveer zal het de leeuwerik en hare jongen te
moede zijn wanneer de zeis des maaiers over
hunne hoofden zwaait.</p>

<p>Alleen de Keizer behield, ofschoon het hem
moeite kostte, zijn kalmte; met eenigszins bleeke
lippen vroeg hij mij het wapen op een afstand
van zes voet ver van mij op den grond te werpen.
Dit deed ik, maar door het schudden van den
grond, sprongen de dichtstbijstaanden als ballen
in de hoogte, en de paarden der ruiterij werden
onrustig en steigerden. Nu verlangde Zijne
Majesteit de werking der "holle ijzeren buizen"
te leeren kennen.</p>

<p>Ik haalde mijne pistolen te voorschijn, liet zien
hoe zij in elkander zaten, en nadat ik den vorst
gewaarschuwd had, dat hij niet moest schrikken,
laadde ik een der pistolen met los kruit, (dat in
den waterdichten zak volkomen droog was gebleven)
en schoot in de lucht.</p>

<p>Het had eene uitwerking alsof ik met bommen
onder de menigte had geschoten. Honderden en
honderden vielen als dood op den grond, de
vrouwen vielen allen in zwijm; de keizer bleef
wel op zijne voeten staan, maar wankelde toch
even. Hij hield zijne oogen gesloten, zijn gezicht
was doodsbleek en het zweet parelde hem op het
voorhoofd. Met een stom gebaar gaf hij mij te
kennen, dat ik deze wapens moest uitleveren. Ik
gaf mijne pistolen en mijn schietvoorraad af en ik
maakte hem erop merkzaam dat men het kruit niet
met vuur in aanraking mocht brengen. Ik leverde
eveneens alle andere genoemde voorwerpen uit.</p>

<div class="figcenter" style="width: 375px;">
<img src="images/illus_051.jpg" width="375" height="485" alt="Ik schoot mijn pistool af, en de uitwerking was overweldigend, &#39;t was voor die kleine menschjes alsof er een ontploffing plaats vond." title="Ik schoot mijn pistool af, en de uitwerking was overweldigend, &#39;t was voor die kleine menschjes alsof er een ontploffing plaats vond." />
<span class="caption">Ik schoot mijn pistool af, en de uitwerking was overweldigend, &#39;t was voor die kleine menschjes alsof er een ontploffing plaats vond.</span>
</div>

<p>Mijn horloge, waarover de geleerden, die aanwezig
waren elf verschillende meeningen hadden,
die door ieder hunner fel werd verdedigd, werd
door twee sterke arbeiders weggebracht. Zij schoven
een zwaren balk door den ring en namen hem
over de schouders. De ambtenaren hadden noch
mijn bril, noch mijn zakverrekijker en mijn kompas
gevonden, want die voorwerpen droeg ik in een
geheimen zak, en daar die dingen voor de menschen
in Liliput geen waarde hadden, behield ik ze.</p>



<hr style="width: 65%;" />
<h2><a name="HOOFDSTUK_V" id="HOOFDSTUK_V"></a>HOOFDSTUK V.</h2>

<h4>WIJ WORDEN LANGZAMERHAND VERTROUWELIJK
EN WIJ BETOONEN ELKAAR VRIENDELIJKHEDEN.</h4>


<p>Van dag tot dag werden de keizer, het leger
en het volk van Liliput mij gunstiger gezind,
zoodat ik de hoop begon te koesteren, weldra
mijne vrijheid terug te krijgen.</p>

<p>Hoe meer de inwoners hun vrees voor mij
verloren, des te ongedwongener gedroegen zij zich
ook tegenover mij, en ten slotte beschouwden zij
mij ongeveer als ware ik een buiten de stad
gelegen wandelpark.</p>

<p>Voor alle mogelijke pretjes moest ik dienst
doen; onder leiding van de betaalde gidsen kwamen
mij nog steeds, van 's morgens vroeg tot 's avonds
laat, ontelbare menschenscharen bezichtigen; mijn
voorhoofd en het bovenvlak van mijn hand werden
als dansvloer gebruikt, waarop tal van vroolijke
paartjes zich heen en weer bewogen; maar de
grootste aantrekking had ik wel voor bergbestijgers.
Hun plezier bestond daarin, mij zonder ladder te
bestijgen; wanneer ik lag, de punten van mijne
schoenen als bizonder steile en gevaarlijke bergtoppen
te bestijgen, of wel, in de verschrikkelijke
nauwe afgronden van mijn vestjeszakje te dalen,
waar ze gevaar liepen door mijn buik doodgedrukt
te worden. Dikwijls moest ik, wanneer ik
lag, een van mijne beenen optrekken zoodat mijn
knie dan in de lucht stak. Dat verschafte hun
dan een druk bezochten toren, van waaruit zij het
heele eiland konden overzien. Bizonder moedige
bergbestijgers beklommen mij terwijl ik rechtop
stond. Dat was natuurlijk een uitstapje dat verscheidene
dagen duurde en de toeristen overnachtten
dan in een van mijne zakken. Maar de allergrootste
waaghalzen verlangden dat ik, wanneer
zij eenmaal het hooggebergte van mijn hoofd hadden
bereikt mijn arm nog in de hoogte zou steken,
dan klauterden zij ook nog daarop en gingen dan
op mijne vingertoppen staan. De ijle en ijzige
lucht van deze verschrikkelijke hoogte verdroegen
zij echter niet lang, zij werden bergziek, dat wil
zeggen, zij werden misselijk, benauwd en kregen
hartkloppingen en verlangden weer naar beneden
te komen.</p>

<p>De kinderen behandelden mij natuurlijk het
ongegeneerdst. Zij speelden verstoppertje in mijn
haar en mijn knevel, gebruikten den rug van mijn
neus als glijbaan, en ik had hard werk om te
zorgen, dat zij mijne oogappels niet als eene
ijsbaan gebruikten.</p>

<p>In mijne mouwen en zakken, in mijne oorschelpen
en neusgaten speelden zij roovertje en
soldaatje en elk oogenblik was er eentje verdwaald.
Dan hoorde ik plotseling uit mijn rechteroksel
een klagelijk geschrei omdat een jongetje niet wist
of het rechts of links moest gaan om door mijn
armsgat op mijn vest te komen. Eindelijk stookten
zelfs eenige jongens een vuurtje in mijn haar om
daarin appelen te braden, maar toen werd het mij
toch wat al te kras en dergelijke dingen verbood ik.</p>

<p>Toen ik den keizer met klachten aankwam dat
ik al te veel last van het volk had, gelastte hij
dat men daarmede dadelijk zou ophouden en hij
wilde mij als vergoeding nu ook eens een pleizier
aandoen. Hij hield er dol veel van om koorddansers
te zien, en liet nu op de verschrikkelijke hoogte
van twaalf voet boven den grond een touw spannen,
dat niet dikker was dan bij ons een dun draadje.
Daarop moesten nu allen dansen, die van den keizer
een ambt of eene andere gunst wilden hebben en
wie het beste danste en het hoogste sprong kreeg
het ambt. Maar ook de ministers en de andere
raadsheeren, die dus al een ambt hadden moesten
hunne kunsten toonen, en de schatmeester van
het rijk was zoo knap er in, dat wanneer men
een plank op het touw legde, hij van af deze
plank den zoogenaamden "doodssprong" maakte,
dat wil zeggen hij sprong in de hoogte, duikelde
in de lucht rond en stond dan weer op de plank.
Natuurlijk gebeurde het dikwijls, dat iemand daarbij
naar beneden viel, verscheiden ministers waren
reeds meer dan eens gevallen en soms brak er
ook wel eens een zijn nek.</p>

<p>Een ander amusement van den keizer bestond
daarin, dat hij een stok voor zich uit hield en
zijne raadslieden en zijn Hof daarover heen liet
springen of daaronder door liet kruipen. Wanneer
zij springen moesten, hield hij den stok zoo hoog
mogelijk, wanneer zij kruipen moesten bijna tot
aan den grond. Wie dan het beste en het langste gesprongen
of gekropen had, kreeg een blauwen draad.
De tweede prijs was een roode draad, en de derde
een groene. Deze draden wonden de overwinnaars
twee maal om hun gordel. Er waren maar weinig
personen, die niet minstens één zoo'n draad droegen,
en toch schenen zij zeer trotsch daarop te zijn.</p>

<div class="figcenter" style="width: 340px;">
<img src="images/illus_058.jpg" width="340" height="390" alt="Een jager des keizers sprong met zijn renpaard over den schoen van mijn voet." title="Een jager des keizers sprong met zijn renpaard over den schoen van mijn voet." />
<span class="caption">Een jager des keizers sprong met zijn renpaard over den schoen van mijn voet.</span>
</div>

<p>Evenals de menschen, overwonnen ook langzamerhand
de paarden iederen angst bij mijn aanblik.
Zij sprongen met hunne berijders over mijne
hand heen. Ja een jager des keizers sprong met
zijn renpaard over den schoen van mijn voet en
dat was inderdaad een fabelachtige toer.</p>

<p>Ik kwam nu op het idee Zijne Majesteit tot
dank voor de vertooning der koorddansers, die ik
mocht bijwonen, ook een schouwspel te bereiden
en ik verzocht om eenige staven van twee voet
lengte en zoo dik als mijn wijsvinger. De keizer
beval zijn opperhoutvester de noodige boomen te
laten vellen en reeds den volgenden morgen waren
zes houthakkers met even zoovele wagens ieder
door acht paarden getrokken, ter plaatse. Ik zette
nu eenige van deze staven zoo in den grond dat
zij een vierkant vormden; iedere zij van het vierkant
was ongeveer zoo lang als mijn arm.</p>

<p>Toen spande ik een zakdoek zoo strak als een
trommelvel over de punten van deze staven en
zette daar bovenop wederom eene, uit staven vervaardigde,
borstwering, ter hoogte van mijn pink.
Zoo kreeg ik een prachtige exerceerplaats. Ik
verzocht den keizer nu om een bataljon van zijne
beste ruiters. Toen ik ze gekregen had, zette ik
ze met hun vier-en-twintigen met paard en wapenrusting,
en ook de officieren op het parade-veld.
Daar verdeelden zij zich in twee partijen en
volbrachten nu met groote behendigheid en stiptheid
alle mogelijke oefeningen, schijngevechten
en tornooien.</p>

<p>Ik moest aan de looden soldaten denken, waarmede
ik als kind had gespeeld en die zich helaas
niet van zelf voortbewogen en ik dacht bij
mijzelf: "Wanneer het je gelukt weer naar huis
te komen, dan moet je toch probeeren je kinderen
een regiment van deze troepen mede te brengen!"
De keizer had zeer veel plezier in deze manoeuvres
en was zeer trotsch op de dapperheid van zijn
leger. Ja, hij was op zekeren dag zoo genadig,
zich zelf op het slagveld te laten tillen en het
opperbevel op zich te nemen. Nog sterker. Hare
Majesteit de keizerin in eigen persoon liet zich
met haar gevolg zoo hoog door mij optillen, dat
zij over het strijdperk kon heenzien.</p>

<p>Op zekeren dag geraakte helaas een paard
met zijn hoef in een uitgerafelde plaats van mijn
zakdoek verward, het dier viel en verrekte een
pees. Toen gaf ik het gevaarlijke spel op.</p>

<p>Dit schouwspel had den keizer zoozeer bevallen,
dat hij het mij door een zeer bizonder spel
wilde vergelden, en hij wilde mij ook eens door
iets buitengewoon groots bewondering afdwingen.
Hij liet uit zijnen dierentuin een olifant halen
en keek nu met de grootste aandacht naar mij
om te zien wat ik nu wel van dien kolossus
zou zeggen. Het was inderdaad een buitengewoon
prachtexemplaar ter grootte van een flinken dashond,
en de keizer vroeg me met trotschen
glimlach, of ik zoò iets nu wel eens in mijn leven
had gezien.</p>

<p>"Neen," zei ik, "zulk eenen grooten olifant
heb ik nog nooit gezien!" Ik bedankte hem
vriendelijk, nam het dier op mijn arm en streelde
het, waarover Zijne Majesteit toch wel een beetje
het land scheen te hebben.</p>

<p>Een paar dagen daarna deelde een ijlbode den
keizer mede, dat men aan het strand in de buurt
waar ik was geland, een groot zwart voorwerp
had gevonden, een soort van kleinen circus met
een rand er om heen; het geheel zou ongeveer
zoo groot zijn, dat men de gehoorzaal der universiteit
ermee zou kunnen bedekken en het had de
hoogte van een man. Het voorwerp leefde niet.
Nadat men het voorzichtig had genaderd, was
men er eindelijk opgeklommen en had men door
erop te kloppen vastgesteld, dat het hol was,
maar dat er klaarblijkelijk niemand in woonde.
Waarschijnlijk had men hier te doen met een
voorwerp, dat bij den menschberg behoorde, en
wanneer Zijne Majesteit het goed vond, zou men
het halen; vijf paarden zouden daarvoor wel
voldoende zijn. Toen ik dit hoorde begreep ik
dadelijk, dat er hier sprake van mijnen hoed
was, dien ik weliswaar op de boot om den storm
had vastgebonden, maar gedurende het zwemmen
of kort na mijne landing, toch had verloren. Ik
verzocht, hem mij te brengen en den volgenden
dag hoorde en zag ik dan ook, hoe vijf flinke
werkpaarden hinnekend en snuivend, terwijl de
voerlieden ze aanzetten met "hallo" geroep en
zweepgeknal, kwamen aanstappen. Het hinneken
van deze paarden leek op het getjilp van onze
leeuwerikken, hun snuiven en proesten op het
gezang van onze krekels, en het zweepgeknal
leek op het barsten van een erwtenschil. Zij
waren werkelijk niet al te zachtzinnig met mijnen
hoed omgegaan; ze hadden er gewoonweg twee
gaten ingeboord, daarin haken gestoken en deze
door middel van touwen met de leidsels der
paarden verbonden en zoo hadden zij mijn hoofddeksel
meer dan een halve mijl door de straten
gesleurd.</p>



<hr style="width: 65%;" />
<h2><a name="HOOFDSTUK_VI" id="HOOFDSTUK_VI"></a>HOOFDSTUK VI.</h2>

<h4>EEN PLECHTIGE TRIOMFTOCHT EN EEN PLECHTIGE
OVEREENKOMST.</h4>


<p>De keizer was reeds verscheidene malen als
overwinnaar uit den strijd gekomen en hij was
dan steeds na het beëindigen van den oorlog door
een prachtige eerepoort, die dan voor hem was
opgericht, naar zijne hoofdstad teruggekeerd. Hij
hield dol veel van dergelijke vertooningen en nu
was de gedachte bij hem opgekomen, dat ik maar
eens als eerepoort moest dienst doen, en een eerepoort
moest vormen, zòo verheven en zòo buitengewoon
als er nog nooit een voor hem was opgericht.
Ik moest rechtop gaan staan en daarbij de beenen
zoo ver van elkaar spreiden als maar eenigszins
mogelijk was. Dan wilde hij aan het hoofd van
zijne troepen voor de oogen van Hare Majesteit
de keizerin als overwinnaar tusschen mijne beenen
doorrijden. Ik willigde zijn verzoek natuurlijk in
en de keizer gaf den veldmaarschalk daartoe de
noodige bevelen. Deze opperbevelhebber, een oude,
brave ijzervreter, met groote, grijze snorren zoo
dik als een worm en met een vervaarlijke bas als
van een kikvorsch, was bovendien mijn beschermer
en hield heel veel van mij. Hij stelde nu de
infanterie op, en plaatste vier-en-twintig man in
eene rij, en ook de cavallerie, waarvan hij zestien
in eene rij plaatste. Toen trokken met muziek,
met wapperende vaandels, en getrokken sabels drie
duizend man infanterie en duizend man cavallerie
onder mij door! Daar mijn broek erg versleten
was, had ik hem van te voren versteld, en had
ik mij, daar ik geen naald en draad bezat door
een cavallerist een degen en door een touwslager
wat sterk touw laten geven.</p>

<p>Voor den keizer en de keizerin was deze triomftocht
klaarblijkelijk een verheven schouwspel, maar
voor mij minder, want de optocht duurde meer
dan anderhalf uur. Meer dan eenmaal voelde ik
de verzoeking bij mij opkomen mijne beenen samen
te trekken maar daarmede zou ik zeker de gunst
van den vorst hebben verspeeld, en die had ik
toch zoo zeer voor mijne bevrijding noodig.</p>

<p>Ik drong steeds op nieuw met verzoeken en
smeekschriften op mijn bevrijding aan, totdat de
keizer ze eindelijk eerst door de ministers liet
behandelen, en ze daarna naar den Raad van
Staten ter inzage zond.</p>

<p>Niemand was tegen mijne bevrijding behalve
de "Galbet", de admiraal van het rijk, genaamd
Skyresch Balgolam. Deze, wel bekwame, maar
sombere en nurksche man, had mij van af het
eerste oogenblik niet mogen lijden, waarom wist
ik niet. Na veel heen en weer gepraat verklaarde
hij eindelijk, dat hij het goed vond wanneer hij
de voorwaarden voor mijne vrijheid mocht vaststellen.
Dat werd hem toegestaan en zoo verscheen
hij dan door verscheiden staatsambtenaren begeleid,
om mij de keizerlijke oorkonde in betrekking tot
mijne bevrijding voor te lezen. Ik deel daaruit
het volgende vertaald mee:</p>

<p>"Bimbul Galbasto Mamarem Evlame Gurdelo
Chefin Mully Ully Gue, de allergrootmachtigste
keizer van Liliput, de vreugde en de schrik van
het heelal, wiens bezittingen zich over vijfduizend
Blustrugs<a name="FNanchor_1_1" id="FNanchor_1_1"></a><a href="#Footnote_1_1" class="fnanchor">[1]</a> tot aan de uiterste grenzen van den
aardbol uitstrekken, de alleenheerscher van alle
alleenheerschers, die grooter is dan de zonen der
menschen, wier voeten wortelden in het middelpunt
der aarde, en wiens hoofd tegen de zon
stoot, op wiens wenken de knieën der vorsten
der aarde knikken; die vroolijk is gelijk de
lente, mild gelijk de zomer, vruchtbaar gelijk de
herfst en verschrikkelijk gelijk de winter. Zijn
Allerverhevenste Majesteit doet den menschberg,
die kort geleden in ons Hemelsche Rijk zijn
intrede heeft gedaan, de volgende artikelen kennen
die hij met een plechtigen eed moet bezweren en
waaraan hij onvoorwaardelijk zich zal moeten
houden."</p>

<div class="footnote"><p><a name="Footnote_1_1" id="Footnote_1_1"></a><a href="#FNanchor_1_1"><span class="label">[1]</span></a> Een gebied, dat ik in twee en een half uur gemakkelijk
kon doorloopen.</p></div>

<p>Dit was de inleiding. Van de artikelen deel
ik hierbij de volgende mede:</p>

<ol>
<li>"De menschberg mag ons rijk niet verlaten
zonder onze keizerlijke, verzegelde goedkeuring.</li>

<li>Hij mag slechts op hoofdwegen, echter niet
op weiden of akkers gaan liggen of zitten, en
wanneer hij wandelt moet hij zich ten zeerste in
acht nemen, noch onze getrouwe onderdanen,
noch hunne paarden, wagens, huizen of hun huisraad
te vertrappen.</li>

<li>Wanneer Zijne Majesteit eene bizonder
dringende zending te verrichtten heeft, neemt de
menschberg op zich den ijlbode en zijn paard in
zijn zak naar de plaats van bestemming te brengen
en zoo noodig hem met het antwoord weer terug
te brengen.</li>

<li>De menschberg moet in zijne vrije uren
onze houthakkers bij het vellen der boomen, en
onze handwerkslieden bij het bouwen van huizen
en schepen helpen en zich ook op alle andere
wijzen zoo nuttig mogelijk maken.</li>

<li>Hij moet binnen twee maanden de heele
kust van ons rijk afgewandeld hebben om op die
manier de uitgestrektheid van ons gebied zoo
nauwkeurig mogelijk vast te stellen."</li>
</ol>

<p>Het laatste artikel luidde ten slotte aldus:</p>

<p>"Nadat genoemde menschberg dit alles plechtig
zal hebben bezworen, zal hem dagelijks aan spijs
en drank zooveel gegeven worden als 4913 van
onze gewone onderdanen per dag gebruiken. Ook
zal hij vrijen toegang hebben tot onzen Allerhoogsteigen
Persoon en kan hij zich ook verder
in onze gunst en in onze genade verheugen.</p>

<p>Aldus gedaan op ons slot Belsabarak den
12<sup>den</sup> dag van de 91<sup>ste</sup> maand van onze regeering."</p>

<p>De admiraal had dus in zijn minder goede
gezindheid jegens mij verscheidene bepalingen uit
gedacht, die nu niet juist aangenaam en eervol
voor me waren, maar ik dacht bij mijzelf: "Als
er in mijn land een in verhouding, even groote
man zou komen, zou men hem niet anders behandelen."
Daar ik bovendien zeer naar mijne
vrijheid verlangde, bezwoer ik de artikelen eerst
op de wijze van mijn land, door twee vingers
van mijne rechterhand in de hoogte te steken,
en vervolgens op de Liliputter wijze.</p>

<div class="figcenter" style="width: 395px;">
<img src="images/illus_070.jpg" width="395" height="493" alt="Deze plechtige handeling bestond daarin, door den rechtervoet in de linkerhand te nemen en de rechterhand tegen den schedel te leggen..." title="Deze plechtige handeling bestond daarin, door den rechtervoet in de linkerhand te nemen en de rechterhand tegen den schedel te leggen..." />
<span class="caption">Deze plechtige handeling bestond daarin, door den rechtervoet in de linkerhand te nemen en de rechterhand tegen den schedel te leggen...</span>
</div>

<p>Dit doet men door den rechtervoet in de
linkerhand te nemen en den middelvinger van
de rechterhand tegen den schedel te leggen en
den duim tegen het rechter oorlelletje. Nadat deze
plechtige behandeling voltrokken was werden mijne
ketenen dadelijk losgemaakt en ik viel den keizer
te voet om hem mijne dankbaarheid te betuigen.
De drukking van de lucht, die daardoor veroorzaakt
werd, deed Zijne Majesteit wankelen en
veroorzaakte een oogenblik gebrek aan adem,
maar hij herstelde zich weer spoedig en sprak
de hoop uit, dat ik een nuttige dienaar zou
blijken en zijne talrijke reeds ontvangene, en
misschien nog te ontvangen gunstbewijzen waardig
zou blijken.</p>

<p>Toen ik aan eenen ambtenaar vroeg waarom
men mij juist 4913 maal zooveel te eten gaf als
eenen Liliputter, zeide hij mij, dat men vastgesteld
had, dat ik 17 maal zoo dik en daarom
ook wel 17 maal zoo breed en 17 maal zoo
groot zou zijn als een Liliputter, en dat 17 × 17
× 17 = 4913. Mij bleek uit deze berekening
den hoogen stand der wetenschap in het land
van Liliput.</p>



<hr style="width: 65%;" />
<h2><a name="HOOFDSTUK_VII" id="HOOFDSTUK_VII"></a>HOOFDSTUK VII.</h2>

<h4>VAN EEN STAD VAN EEN HALF MILLIOEN INWONERS;
VAN KEIZERLIJKE VERTREKKEN; VAN EENE
KEUKEN; EN VAN TAL VAN ZONDERLINGE ZEDEN
DER LILIPUTTERS.</h4>


<p>Den eersten wensch, dien ik den keizer te
kennen gaf, was, zijne hoofdstad te mogen bezichtigen.
Hij willigde dit verzoek gaarne in en liet
in de geheele residentie bekend maken, dat alle
hoofdstraten twee uren vóór mijn bezoek ontruimd
moesten zijn. Wie zich daarna nog op straat
ophield, deed dit op eigene verantwoordelijkheid.</p>

<p>De muur, die deze stad omringt, reikte mij
tot midden aan mijn kuit en was zoo dik, dat
twee rijtuigen daar bovenop langs elkaar voorbij
konden rijden. Die muur was door torens versterkt,
die op vijf voet afstands van elkaar stonden.
Ik klom over de groote poort aan de westzijde
heen en ging zeer voorzichtig door de hoofdstraten.
Ik had mijn jas, voordat ik de stad
bezocht uitgetrokken, omdat de lange panden
anders de pannen van de daken en de kerktorens
meegesleept zouden hebben. Natuurlijk waren alle
daken zwart van toeschouwers. De halve bevolking
bevond zich op de daken om in ademlooze spanning
naar mijne wandeling te kijken en natuurlijk
lieten een paar onvoorzichtige jongens zich ondanks
het verbod het genoegen niet benemen, zoo dicht
mogelijk voor mijne voeten over straat te loopen;
het scheelde geen haar of ik had een van hen
vertrapt.</p>

<p>De stad, die 500.000 zielen telt, is precies in
een vierkant gebouwd; de beide hoofdstraten
kruisen elkander rechthoekig en verdeelen de stad
in vier kwartieren. Deze straten zijn ware prachtstraten
en ongeveer twee voet breed; de zijstraten
en stegen waren niet breeder dan mijn voet lang
is; ik kon die dus niet betreden. Een van deze
zijstraten voerde naar een marktplein, dat er zeer
aardig uitzag met zijn vele vruchten, groenten,
visschen, vleesch en andere etenswaren. Meiden
en knechts waren bezig inkoopen te doen voor
de tafel hunner meesters, en een groote menigte
stond in bewondering voor een reusachtig dier,
dat de visschers van hun laatste vischvangst
hadden mede gebracht, en dat zij hadden tentoongesteld.
Het was waarlijk een bewonderenswaardig
monster, een haai, zoolang als bij ons een haring,
en het strekte zich over de halve breedte van
het marktplein uit.</p>

<p>Waar de beide hoofdstraten elkaar kruisen, is
het paleis van den keizer gelegen. Het wordt
omringd door eenen muur, die twee voet hoog
is. Tusschen dezen muur en de gebouwen is een
afstand van twintig voet. Met goedvinden van
den keizer klom ik over den muur en bekeek
ik het slot van alle kanten. Het bestaat uit een
paleis waarin van binnen weer twee andere
paleizen zijn gelegen. In het binnenste paleis zijn
de keizerlijke vertrekken gelegen, die ik o, zoo
graag zou willen zien, maar, hoe zou ik daàr
nu in kunnen komen? De poorten, die van het
buitenste paleis naar het binnenste voerden, waren
bij lange na niet zoo hoog als mijn kuit en niet
breeder dan mijn dijbeen. Daar kon ik dus niet
door. Over het buitenste paleis klimmen? Neen,
dat ging ook niet. Het kwam bijna tot aan mijn
kin, en bij overklimmen zou het gemakkelijk
kunnen gebeuren, dat ik er iets vanaf zou brokkelen.
Wat nu te doen? Ik ging naar het park
van den keizer en kapte met mijn zakmes eenige
der grootste boomen om, en uit het hout vervaardigde
ik twee krukken van drie voet hoogte.
Met deze krukken klom ik in den tuin van het
binnenste paleis, ging op de eene staan, tilde de
andere over het dak en zette hem voorzichtig
in den tuin van het tweede paleis. Nu kon ik
gemakkelijk van de eene kruk op de andere
stappen, en daarna de eerste kruk met een haak
naar mij toe te trekken. Zoo kwam ik dan in
den tuin van het binnenste paleis, waar ik mij
dan zóó op mijne zijde legde, dat mijne oogen
op gelijke hoogte kwamen met de vensters van
het middelste paleis. Daar zag ik nu de heerlijkste
pronkkamers, die denkbaar waren en in de allerschoonste
bevond zich de bevallige keizerin, de nog
bevalliger prinsen en de allerbevalligste prinsessen.</p>

<div class="figcenter" style="width: 398px;">
<img src="images/illus_076.jpg" width="398" height="490" alt="Ik bekeek het paleis van alle kanten." title="Ik bekeek het paleis van alle kanten." />
<span class="caption">Ik bekeek het paleis van alle kanten.</span>
</div>

<p>Wanneer een klein meisje dit in plaats van mij
gezien had, zou het van verrukking in de handen
hebben geklapt bij het aanschouwen van deze
poppenkamer.</p>

<p>Hare Majesteit de keizerin knikte mij zeer
vriendelijk toe maar op haar schoot zat, naar
het mij toescheen een vlieg, die tegen mij blafte.
Maar, het was heelemaal geen vlieg, maar een
hondje. De hooge Vrouwe stak mij door het
venster hare hand toe opdat ik deze zou kussen.
Ik hield met beide handen mijn snor weg om
de keizerin niet te verwonden, ik drukte mijne
lippen zeèr, zeèr langzaam en voorzichtig op
hare vingertoppen en ik kon het met den besten wil
van de wereld niet helpen, dat ik haren geheelen
onderarm kuste. Zij scheen daarover gebelgd en
trok snel hare hand terug.</p>

<p>Toen ik mijn hoofd diep tegen den grond aandrukte,
kon ik met mijn linkeroog in het sousterrain
zien, waar de keukens waren. Wanneer
het kleine meisje in mijn plaats diè zou hebben
gezien, dan zou ze van verrukking gedanst
hebben. In die keuken wemelde het van allersnoezigste
potjes en pannetjes en kannetjes, en
mesjes en vorkjes en kokjes en keukenmeisjes.
Een van die keukenmeisjes plukte juist een
leeuwerik ter grootte van een Onze-Lieve-Heers-beestje,
en de kaarsrechte chef-kok, die zoo dik
was als een witte pruim en haast niet loopen
kon, maakte juist appelbeignets, die zoo groot
waren als peperkorrels. Nu kan men nagaan hoe
klein die wel waren.</p>

<p>Daar ik mij nu vrijer kon bewegen, leerde ik
langzamerhand eenige van de zeden, gebruiken en
wetten van dit vreemde land kennen, maar ik
wil daarvan slechts die mededeelen, die zich
opmerkelijk van de onze onderscheiden. Zoo is
het bij voorbeeld merkwaardig, dat de Liliputters
niet van links naar rechts schrijven zooals wij,
ook niet van rechts naar links, zooals de Arabieren
en de Hebreeuwers, ook niet van boven naar
beneden als de Chineezen, en ook niet van beneden
naar boven zooals de Caskagiërs, maar schuin,
van beneden links naar boven rechts, zooals bij
ons de dames doen, wanneer zij bij het schrijven
aan het dansen denken. Om nu maar eens bij de
dames te blijven, worden lafheid, zwakheid en
flauw gedoe in Liliput evenzeer afgekeurd bij een
vrouw als bij een man. Overigens willen de
vrouwen volstrekt niet op de mannen lijken. Ze
weten toch wel, dat ze precies evenveel waard
zijn als deze.</p>

<p>Wanneer een leugenaar bij het liegen betrapt
wordt, en men hem "leugenaar" noemt, dan wordt
degene, die gelogen heeft gestraft en niet degene,
die hem leugenaar heeft genoemd. Dus precies
het omgekeerde als bij ons.</p>

<p>De lasteraar daarentegen, die zijn medemensch
met opzet valsch beschuldigt, wordt met den dood
gestraft en dengene, die, wanneer gebleken is,
dat het laster was toch nog zegt: "Nou, er zal
toch wel ièts van waar zijn!" wordt de tong
afgesneden.</p>

<p>Ondankbaarheid wordt daar gehouden voor een
bewijs van een slecht karakter. Wie zich daaraan
schuldig maakt, wordt voor altijd bij iedereen
geweerd. Men zegt namelijk: "Wie geen hart
toont voor degenen, die hem weldaden bewezen
hebben, hoe zal die wel handelen tegenover
menschen aan wie hij niets te danken heeft! Die
heeft het hart van eenen misdadiger en moet als
zoodanig behandeld worden!"</p>

<p>Bedrog, verduistering, kortom misbruik van
vertrouwen maken, wordt in dit land veel zwaarder
gestraft dan diefstal. Een man was er eens met
een som gelds, die hem toevertrouwd was, van
door gegaan, maar hij werd gepakt en tot een
zeer zware straf veroordeeld. "Waarom?" zoo
vroeg ik den rechter, "wordt die man tot zulk
een zware straf veroordeeld? Hij heeft toch niet
gestolen, hij heeft toch alleen maar misbruik
van vertrouwen gemaakt!" "Juist daarom!" antwoordde
de rechter. "Den dief heeft men geen
vertrouwen geschonken en met eenige voorzichtigheid
kan men zich voor hem hoeden, maar tegenover
den bedrieger is een fatsoenlijk mensch
weerloos, en hoe fatsoenlijker hij is, des te weerloozer
is hij. De wereld berust op vertrouwen,
daarom steelt degene, die iemand zijn vertrouwen
afneemt, duizend maal meer dan wanneer hij goud
of edelgesteente zou stelen!" Toen de rechter aldus
gesproken had, schaamde ik mij van harte voor
mijne vraag.</p>

<p>Bij de verdeeling van betrekkingen wordt meer
op braafheid dan op verstand gelet. "Want,"
zeggen de Liliputters, "het is niet zoo moeielijk
een land te regeeren, maar moeielijk is het,
daarbij eerlijk te blijven. Ook kan een domheid
van een eerlijk man niet zooveel nadeel berokkenen,
als een schurkenstreek van een knappen man."</p>

<p>Dit schenen mij allemaal zeer goede stelregels
toe, maar men moet nu niet gelooven, dat de
menschen zoo goed waren als hunne stelregels.
Ontaarding kwam ook hier herhaaldelijk voor.
Ik heb al verteld, nietwaar, dat de hoogste staatsbetrekkingen
door koorddansen, door springen en
kruipen konden verkregen worden, en hoe het
hier met de dankbaarheid gesteld was, dat zou
ik wel gauw genoeg zelf ondervinden.</p>



<hr style="width: 65%;" />
<h2><a name="HOOFDSTUK_VIII" id="HOOFDSTUK_VIII"></a>HOOFDSTUK VIII.</h2>

<h4>IN LILIPUT IS NIET ALLES ZOO MOOI ALS
HET SCHIJNT.</h4>


<p>Zoodra ik mijn vrijheid verkregen had, begon
ik ook, mij allerlei gemakken te verschaffen. Zoo
maakte ik bij voorbeeld van de dikste boomstammen
van het naastbij gelegen woud eenen
stoel en eene tafel, waaraan ik mijne maaltijden
kon houden. Mijn eten werd door driehonderd
koks toebereid, die in hutten om mij heen woonden;
iedere kok moest mij twee schotels leveren. Iedere
schotel was één hap, ieder vat wijn nog geen
slok. Terwijl ik at, stonden twintig bedienden op
mijne tafel om mij te bedienen. Zij heschen met
een katrol de spijzen naar boven, die onder de
tafel door andere bedienden in een mand werden
gezet. Zij dienden mij de volle schotels voor,
ruimden de leege weg, enz. Daar het voor mij
moeite was de spijzen met een mes te snijden,
bediende ik mij voor dit doel van een hooivork.</p>

<div class="figcenter" style="width: 394px;">
<img src="images/illus_085.jpg" width="394" height="498" alt="Zij heschen met een katrol de spijzen naar boven." title="Zij heschen met een katrol de spijzen naar boven." />
<span class="caption">Zij heschen met een katrol de spijzen naar boven.</span>
</div>

<p>Het konden zoowat veertien dagen geweest
zijn, die ik genoegelijk in vrijheid had doorgebracht,
toen op zekeren dag mijn vriend en
beschermer, minister Neldresal per rijtuig bij mij
kwam, het rijtuig met zijnen bediende op eenigen
afstand liet stoppen, opdat deze niets van ons
gesprek zou kunnen hooren en met een ernstig
gelaat op mij toetrad.</p>

<p>Hij verzocht mij hem een uur lang gehoor te
willen geven; ik verklaarde mij daartoe gaarne
bereid, legde mijne rechterhand op den grond,
wat een beleefdheidsvorm in Liliput was en zeide:</p>

<p>"Wilt u maar zoo vriendelijk zijn binnen te
komen?" Toen tilde ik hem zoo hoog op, dat
hij gemakkelijk en zonder dat hij behoefde te
schreeuwen met mij kon spreken.</p>

<p>Hij wenschte mij geluk met mijne vrijlating,
waar hij ijverig voor gewerkt had, maar die mij
toch niet vergund zou zijn als de omstandigheden
dit niet noodzakelijk hadden gemaakt. Hij zeide:
"Van buiten af gezien, maakt ons land wel een
bloeienden indruk, maar in werkelijkheid is dat
alles niet zoo mooi. De waarheid is, dat er
uiterlijke en innerlijke ontevredenheid heerscht.
Reeds geruimen tijd is ons volk door een diepe
kloof in twee partijen verdeeld, die van de "hooggehakten",
en die van de "laaggehakten". Ze
onderscheiden zich daarin, dat deze schoenen
met hooge hakken, gene met lage hakken dragen.
Nu zegt men wel dat de goede, oude zede hooge
hakken eischt, ja, er bestaat zelfs een oeroude
wet, waarin dit staat, maar Zijne Majesteit de
keizer behoort tot de laaggehakten en dat geeft
den doorslag. Zijne Majesteit duldt slechts lage
hakken bij zijne ambtenaren, en het zal u wel
niet ontgaan zijn, dat zijne eigen hakken nog
een "drurr"<a name="FNanchor_2_2" id="FNanchor_2_2"></a><a href="#Footnote_2_2" class="fnanchor">[2]</a> lager zijn, dan die der anderen.
De haat van de vijandelijke partijen is zoò hevig,
dat zij niet met elkaar in dezelfde kamer zouden
willen eten of drinken en nooit een woord met
elkander praten. Ik geloof wel, dat de hooggehakten
in de meerderheid zijn, maar wìj hebben de macht.
Nu schijnt het wel of Zijne Keizerlijke Hoogheid
de kroonprins een weinig tot de hooggehakten
overhelt. U zult ook wel bemerkt hebben dat een
van zijne hakken wat hooger is dan de andere,
waardoor hij een beetje mank loopt. Dit alles
verontrust natuurlijk Zijne Majesteit en om zijne
zorgen nog te vergrooten, bedreigen ons de
bewoners van het eiland Blefusku met eenen
inval in ons land. Blefusku is het andere groote
keizerrijk van de wereld en is bijna even groot
en machtig als het onze."</p>

<div class="footnote"><p><a name="Footnote_2_2" id="Footnote_2_2"></a><a href="#FNanchor_2_2"><span class="label">[2]</span></a> Een "drurr" = de dikte van eenen vleugel van een kever.</p></div>

<p>"Neem mij niet kwalijk, Excellentie, wanneer
ik u in de reden val," waagde ik te zeggen,
"in de artikelen, die ik voor mijne vrijlating heb
bezworen staat immers, dat Zijne Majesteit de
Alleenheerscher der Alleenheerschers is, wiens
bezittingen tot aan de uiterste grenzen van de
wereld reiken en bij wiens wenken de knieën
van de vorsten van de aarde knikken. Nu zegt
Uwe Excellentie zelf, dat er nog een tweede
machtig keizerrijk bestaat en ik kan Uwe Excellentie
verzekeren, dat ik oòk uit een machtig
rijk kom en dat er op deze aarde nog meer
zulke rijken bestaan."</p>

<p>De minister antwoordde hierop: "Wat uwe
bewering betreft, dat er nog andere staten bestaan
waarin menschen van uwe grootte wonen, moet
ik zeggen, dat onze geleerden dit voor hoogstonwaarschijnlijk
houden, omdat immers honderd
wezens van uwe grootte, voldoende zouden zijn
om al het vee en alle vruchten van een land in
korten tijd te verdelgen. En, we hebben toch
ook eene wereldgeschiedenis, die van zaken van
zelfs zes duizend maanden geleden verhaalt en
die van zulke staten en van zulke landen niets
weet. Onze geleerden zijn veel meer de meening
toegedaan, dan u van de maan of van een ster
naar beneden gevallen is. Wat het keizerrijk
Blefusku betreft, dàt bestaat zeker, maar aangezien
de inleidingswoorden tot de artikelen,
die u heeft bezworen, reeds van af het begin van
de wereld zóó in gebruik zijn, en altijd zoo
geluid hebben, mag men niet daarvan afwijken.</p>

<p>Dat keizerrijk Blefusku is onze grimmigste
vijand; reeds zes en dertig maanden woedt er
een bloedige oorlog tusschen hen en ons. De
aanleiding tot dezen oorlog was het volgende:
Het is algemeen bekend, dat men oorspronkelijk
wanneer men een ei wilde eten het aan het dikste
einde openmaakte. Nu bezeerde zich de grootvader
van onzen tegenwoordigen keizer in zijn
prilsten jeugd, toen hij eens een ei op deze wijze
openmaakte, aan zijnen vinger. Ten gevolge
daarvan, vaardigde zijn vader, dat is dus de
overgrootvader van onzen tegenwoordigen keizer,
een bevel uit, waarbij aan alle zijne onderdanen
gelast werd hunne eieren slechts aan het dunne
einde open te slaan. Deden zij dit niet, dan
werden zij streng gestraft. Deze wet bracht
groote verbittering onder het volk en had niet
minder dan zes revoluties ten gevolge. Een keizer
verloor daarbij zijn leven, en een andere zijne
kroon. Deze opstanden strekten den keizer van
Blefusku tot groote vreugde. Zij deden hun
uiterste best om de dik-eiïgen in hunnen lust
tot opstand te versterken en toen het ons eindelijk
gelukte de opstandelingen te onderdrukken, vluchtten
velen van hen naar Blefusku. Meer dan
11000 dik-eiïgen moesten in deze gevechten het
leven laten. Zij wilden liever sterven dan hun
ei aan den dunnen kant open te slaan. Er verschenen
ook honderde dikke boeken over dezen
strijd, maar de boeken van de dik-eiïgen zijn
streng verboden. Een dik-eiïge mag ook nooit
een hooge betrekking bekleeden."</p>

<p>Ik verzocht nu Zijne Excellentie naar mijne
linkerhand over te stappen, daar mijn rechterarm
sliep.</p>

<p>Hij vervolgde nu: "De naar Blefusku gevluchte
dik-eiïgen, hebben nu de menschen daar
zóó lang opgestookt en bij hunne partijgenooten
hier in het land zóóveel steun gevonden, dat de
beide staten sedert 36 maanden een verbitterden
oorlog voeren. Dan eens is de overwinning aan
onze zijde en dan weer aan de hunne.</p>

<p>Het kostte ons reeds 40 groote schepen en
30.000 dappere zeelieden en soldaten. De verliezen
van den vijand schatten wij nog hooger.
Nu hebben de Blefuskuneezen echter een reusachtige
vloot uitgerust en daarmede denken zij
ons bij de eerstvolgende gelegenheid te overrompelen.
Zijne Majesteit, onze Allergenadigste
keizer en heer heeft mij bevolen u hiervan mededeeling
te doen, omdat hij in uw kracht en in
uw dapperheid het grootste vertrouwen stelt."</p>

<p>Toen de minister uitgesproken was, boog ik
diep en zeide: "Als vreemdeling zou ik mij niet
veroorloven mij in den partijstrijd te mengen en
een beslissing te nemen in de groote "eiervraag",
maar wanneer vijanden het rijk van Zijne Majesteit
bedreigen, dan spreekt het wel van zelf, dat mijn
kracht en mijn leven geheel tot zijne vervoeging
staan!"</p>



<hr style="width: 65%;" />
<h2><a name="HOOFDSTUK_IX" id="HOOFDSTUK_IX"></a>HOOFDSTUK IX.</h2>

<h4>GULLIVER'S SCHITTERENDE OVERWINNING TER ZEE.</h4>


<p>Het keizerrijk Blefusku lag ten Noord-Oosten
van Liliput en tusschen beide landen was een
kanaal ter breedte van 800 el, dat de vorm had
van een hemdsmouw. Ik had het nooit gezien,
omdat ik nog niet aan de Noord-Oostzijde van
Liliput was geweest, en nu liet ik mij met opzet
daar niet zien, omdat ik voor de Blefuskuneezen
niet wilde weten, dat ik in Liliput was. Of zou
mijne aanwezigheid hun misschien al door spionnen
verraden zijn? Ik hoopte van niet, want gedurende
den oorlog was ieder verkeer tusschen de
beide landen op straffe des doods verboden en de
kusten van ons eiland werden door de meest
betrouwbare dun-eiïgen zoo scherp mogelijk bewaakt.</p>

<p>De vijanden schenen te dien opzichte minder
voorzorgen te nemen. Het was ten minste onzen
spionnen gelukt hun vloot in oogenschouw te
nemen, die in de haven gereed lag om uit te zeilen,
en klaarblijkelijk alleen nog maar op gunstigen
wind wachtte. Van oude, ervaren zeerotten in
ons land hoorde ik, dat het kanaal in het midden
bij vloed, zeventig "glumgluffs" diep was, dat is
iets meer dan mijne lengte.</p>

<p>Ik ging nu behoedzaam naar de Noord-Oostzijde
van ons eiland, stelde mij verdekt achter
eenen berg op, en haalde mijnen verrekijker te
voorschijn. Met behulp daarvan stelde ik vast,
dat de vijandelijke vloot uit vijftig oorlogsschepen
en talrijke transportschepen bestond. Daarna keerde
ik terug en ik verzocht, mij een groot aantal
van de sterkste scheepskabels te geven, die zoo
dik waren als bij ons ijzergaren, en dan nog
een evenzoo groot aantal ijzeren staven zoo dik
als een naald. Ik draaide telkens drie kabels tot
een, hetzelfde deed ik met de ijzeren stangen en
ieder van deze drie dubbele stangen boog ik aan
het uiteinde om tot een haak. Ten slotte bevestigde
ik de kabels aan de stangen, waar ik deze
niet had omgebogen. Aldus uitgerust deed ik
mijn jas, mijne kousen en mijne schoenen uit en
stapte een half uur vóór den vloed in het kanaal.
Ik liep zoo snel mogelijk door, zwom, waar het
water het diepst was, ongeveer 30 el ver en
was in een klein half uurtje de vloot genaderd.
De schrik der Blefuskuneezen toen zij mij zagen,
is niet te beschrijven. Als opgejaagde muizen
sprong de geheele bemanning der vloot te water
en zwom aan land. Dat spreekt ook eigenlijk
vanzelf, want stel je nu eens voor, dat er bij
ons plotseling een monster zeventien maal zoo groot
als een gewoon mensch aan de kust verscheen.</p>

<p>Wel 30.000 menschen wriemelden als een uit-elkander-gejaagde
mierenhoop langs het strand.
Ik stak vlug in ieder gat, dat de schepen vooraan
den boeg hebben een haak en wond de, aan
de haken bevestigde kabels tot een kluwen samen.
Intusschen waren de vijanden in zooverre van
hunnen schrik bekomen dat zij als razenden op
mij begonnen te schieten. Duizenden pijlen, waarvan
sommige mij raakten en mij vreeselijke pijn
veroorzaakten, snorden door de lucht, en omdat
ik, om deze af te weren dikwijls mijn arm voor
mijn gezicht moest houden, werd ik bij mijn werk
aanmerkelijk gestoord. Het meest bevreesd was ik
voor mijne oogen, maar toen viel mij in, dat ik
immers mijn bril bij mij had. Die zette ik op,
en al kletterden de pijlen soms tegen de glazen
als hagel tegen de ruiten, in ieder geval waren
mijne oogen ten minste beschut. Toen ik alle
vijftig oorlogsschepen aan een touwtje had, begon
ik te trekken, maar o, wee! want ik bemerkte
toen pas, dat ze alle vast voor anker lagen en
dat ik dus het zwaarste werk nog moest doen.
Er bleef mij dus niets anders over, dan alle vijftig
ankertouwen met mijn zakmes door te snijden en
daarbij kreeg ik wel een paar honderd pijlen
tegen mijn gezicht en mijne handen. Ik beet
van pijn op mijne lippen. Ten slotte had ik
echter het laatste touw doorgesneden en trok ik
de heele Armada der Blefuskuneezen meê.</p>

<p>Een oogenblik heerschte er eene doodelijke
stilte aan de kust, een stilte veroorzaakt door
een vreeselijke ontsteltenis, maar toen volgde er
een geschreeuw, dat ik mijn leven lang niet zal
vergeten. Een dergelijk geschreeuw hoorde ik
eens toen ik op een eenzaam strand op vogels
schoot, die daar bij honderdduizenden waren genesteld.
Ik trok rustig verder met de vloot, die
zich als een waaier achter mij uitstrekte. Toen
ik buiten schot was bestreek ik mijne wonden
met eene geneeskrachtige zalf, nam mijn bril af,
wachtte, toen ik in het midden van het kanaal
gekomen was, totdat de vloed eenigszins gedaald
was, en ging toen naar de haven van Liliput.
Het water kwam mij op de diepste plaatsen van
het kanaal heelemaal tot aan mijn hals. Daarom
zagen de Liliputters mij niet dadelijk en dachten
niet anders of de vloot der Blefuskuneezen kwam
met eene vijandelijke bedoeling op Liliput aan.
De geheele vloot van Liliput en ook het heele
leger onder opperbevel van den keizer verzamelde
zich dus zoo snel mogelijk in de haven, maar
toen zij mij zagen en ik uitriep: "Lang leve
keizer Bimbul, de overwinnaar!" kende het gejuich
geen grenzen en de Liliputters maakten nu ook
juist zoo'n leven als de vogels aan het strand.
De keizer raakte niet uitgeput in loftuitingen en
benoemde mij onmiddellijk tot "nardak" dat is
de hoogste eeretitel in Liliput en beteekent zooveel
als "medezon des heerschers". Ik moest nu
met hem het heele leger langs loopen, wat verscheidene
minuten duurde en toen trok het geheele
leger in paradepas aan ons voorbij, wat zeer lang
duurde en mij erg moe maakte, niettegenstaande
alle muziekkorpsen daarbij speelden. De muziek
klonk voor mijn bewustzijn zóó zacht, dat ik
alleen maar de Turksche trom hoorde, en dat
klonk net alsof bij ons een dikke bromvlieg tegen
het venster bonst.</p>

<p>Toen ook dit schitterende schouwspel voorbij
was, hield de keizer een lang gesprek met mij,
waarin hij den vurigen wensch uitte, verder alle
andere schepen der Blefuskuneezen in zijn macht
te krijgen en het heele land te veroveren. Hij wilde
Blefusku tot eene provincie van Liliput maken
onder heerschappij van eenen onderkoning en dan
alle dik-eiïgen wijd en zijd uitroeien, of ze dwingen
hunne eieren voortaan aan het dunne einde open
te maken. Dan eerst zou hij, naar hij meende,
in het oog van ieder de eenige monarch der
aarde en de alleenheerscher der wereld zijn.</p>

<p>Ik was even ontdaan als verontwaardigd over
des keizers eisch en ik trachtte Zijne Majesteit
uit te leggen, dat het noch verstandig, noch
rechtvaardig was zoò te handelen, en ik zei hem,
dat ik mij er nooit toe zou leenen om een dapper
en vrij volk onder het juk der slavernij te brengen.</p>

<p>De keizer heeft mij deze vrijmoedige weigering
nooit vergeven. Wel had hij mij dikwijls gevraagd,
hem altijd onomwonden mijne meening te zeggen,
maar toen ik dit deed, was hij diep gekrenkt.</p>

<p>De vorst deelde zijne veroveringsplannen en
mijn meening daarover den ministers meê. Onder
hen waren er ten minste verscheidene verstandig
genoeg om het met mijne weigering eens te zijn,
maar toen hij deze zaak in den Raad van Staten
ter sprake bracht en eenige verdachtmakingen
tegen mij losliet, vielen deze in vruchtbare aarde.
Wel waren hier ook verscheidenen, die mij innerlijk
gelijk gaven, maar zij dorsten zich niet te verzetten
tegen den keizer en tegen de meerderheid
en daarom zwegen zij. Des te meer echter praatten
en stookten mijne vijanden en daarvan had ik
plotseling een groot aantal.</p>

<p>Mijn succes en de onderscheidingen, die ik
daardoor had ontvangen, wekten afgunst en haat
bij talrijke hof- en staatsambtenaren, het ergste
natuurlijk bij mijnen aartsvijand, admiraal Bolgolam.
Hij had er weliswaar niet voor gezorgd, om
de vloot waarover hij het bevel voerde zóó uit te
rusten, dat deze de schepen der vijanden niet
behoefde te vreezen,&mdash;anders zou men ook
mijne hulp niet noodig hebben gehad,&mdash;maar
nu ik in zijne plaats den vijand had verslagen,
was hij buiten zich zelf van afgunst en nijd.
Hij liet dit natuurlijk niet merken daar hij een
geslepen diplomaat was, maar in stilte bereidde
hij met Flimnap, den schatmeester, die zoo prachtig
op het slappe koord kon loopen, en met andere
partijgenooten een aanslag op mij voor, die mij
ten verderve zou voeren.</p>

<p>Spoedig daarop gebeurde er bovendien iets,
dat koren op den molen van mijne vijanden was.</p>



<hr style="width: 65%;" />
<h2><a name="HOOFDSTUK_X" id="HOOFDSTUK_X"></a>HOOFDSTUK X.</h2>

<h4>ONZE HELD VERRICHT WEDEROM EEN GOEDE
DAAD, MAAR OOGST SNOODEN ONDANK.</h4>


<p>Er kwamen nu zes gezanten uit Blefusku met
groote praal en met een gevolg van vijfhonderd
personen om vredesonderhandelingen aan te knoopen.
Er werd dan ook inderdaad vrede gesloten
en wel onder voorwaarden, die voor onzen keizer
en zijn land zeer voordeelig waren, al kon Zijne
Majesteit ook niet alles wat hij wilde, doorzetten.
Als "Nardak" moest ik tegenwoordig zijn bij de
vredesonderhandelingen en het gelukte mij ook
vaak mijne voorstellen er door te krijgen waardoor
vele voorwaarden verzacht werden, die oorspronkelijk
veel te hard, en daardoor onrechtvaardig
en onverstandig waren en slechts aanleiding tot
een nieuwen oorlog konden geven.</p>

<p>De gezanten van Blefusku hadden ondervonden,
dat ik herhaaldelijk te hunner gunste had gesproken
en toen nu hunne politieke aangelegenheden
geëindigd waren, lieten zij mij vragen of
hun bezoek mij aangenaam zou zijn. Ik dacht
wel bij mijzelf, dat ik door dit bezoek mijnen
vijanden voedsel zou geven voor hun haat tegen
mij, maar ik antwoordde toch, dat het mij aangenaam
zou zijn.</p>

<p>Ik verzocht den heeren beleefd, in mijn rechterhand
te komen en liet ze daar op mijn snuifdoos
plaats nemen. Ze bedankten mij vriendelijk voor
de diensten, die ik hun had bewezen, put'ten zich
uit in complimenten over mijn dapperheid en
brachten mij ten slotte een uitnoodiging van hunnen
keizer over, die naar zij zeiden, mij zeer waardeerde,
en wien het aangenaam zou zijn mij in
zijn land te kunnen begroeten. Ik nam ook deze
uitnoodiging aan, hoewel ik best wist, dat daaraan
wel eenig gevaar was verbonden. Bij het afscheid
nemen verzochten mij de heeren hun nog eenige
staaltjes van mijn fabelachtige lichaamskracht te
toonen. Ik deed dit gaarne, maar ik wil niet
stil staan bij de opsomming daarvan, want dat
zou net zijn alsof ik zou willen opsnijden en per
slot van rekening is het toch geen kunst menschen
ter grootte van eenen vinger bewondering af te
dwingen.</p>

<p>Het gesprek, dat wij voerden, werd in het
Liliputsch gehouden. Natuurlijk zou ik de taal
der Blefuskuneezen niet verstaan hebben, maar
de gezanten zouden eenen tolk meegenomen kunnen
hebben, dit hadden zij echter niet gedaan, omdat
zij mij eene bizondere beleefdheid wilden bewijzen.</p>

<p>Des te meer moest ik dit waardeeren, omdat
beide volken groote minachting voor elkaars taal
hadden. De Liliputters beweerden, dat de Blefuskuneezen
kakelden als kippen, wanneer zij eieren
leggen, en zij zelf zijn zeer trotsch op de schoonheid
van hunne eigen taal.</p>

<p>De Blefuskuneezen daarentegen beweren, dat
de Liliputters spraken alsof zij een heete aardappel
in hun keel hadden, maar zij dwepen met
hunne eigen taal. Aangezien er nu echter in tijden
van vrede een levendig verkeer tusschen beide
rijken bestaat en het voor zaken-doen en geld-te-verdienen
zeer noodig is elkaars taal te kennen,
zijn er in beide landen slechts weinig beschaafde
menschen, die beide talen niet eenigszins machtig zijn.</p>

<p>Uit hoofde van de artikelen, die ik had bezworen,
moest ik den keizer natuurlijk vergunning
vragen of ik dit bezoek in Blefusku mocht maken.
Hij gaf mij daartoe wel verlof, maar hij deed dit
op een zeer koelen toon, en hij behandelde mij
trouwens zeer uit de hoogte. Later vernam ik,
dat mijne vijanden mij, bij hem naar aanleiding
van het bezoek der gezanten, zeer verdacht hadden
gemaakt. Zij zeiden, dat het duidelijk bleek, dat
ik met den vijand des lands heulde. Ik heb al
gezegd, dat de keizer mij niet vergeven kon,
dat ik het niet eens was met zijne veroveringsplannen.
Daar kwamen nog allerlei kleine onaangenaamheden
bij. Zooals men reeds weet, moest
ik het geheele rijk omloopen om de grootte ervan
vast te stellen. Ik deed dit trouw en niettegenstaande
ik mijn best deed niet te groote stappen
te nemen, was toch de keizer zichtbaar uit zijn
humeur toen ik reeds na twee en een half uur
terug kwam en hem berichtte, dat het maar
16.231 passen waren geweest. Uit dit alles begon
ik langzamerhand te merken, dat vorsten en
ministers ook geen volmaakte menschen zijn.</p>

<p>Volgens de artikelen die ik had bezworen,
had ik ook nog op mij genomen, desgevraagd
velerlei andere diensten te bewijzen, maar ik
moet eerlijkheidshalve van den keizer zeggen,
dat hij sinds ik "Nardak" was, daarvan geen
misbruik maakte, ja, dat hij ze eigenlijk zelfs niet
van mij verlangde, maar spoedig daarop zou zich
een omstandigheid voordoen, dat ik hem een dienst
zou bewijzen zonder dat ik hem daarom vroeg.</p>

<p>Toen ik op zekeren nacht rustig lag te slapen,
ontwaakte ik plotseling door een gevoel alsof een
muis mij in mijne neus had gebeten. Ik sprong
op, greep naar mijn neus en ik ontdekte eenen
Liliputter, die zich aan mijn snor vastklampte.</p>

<p>"Neem mij niet kwalijk, Excellentie," zei hij,
"dat ik u in uw neus kneep, maar ik wist geen
ander middel om u wakker te maken. Kom
gauw mee, en help ons. De vleugel van het
paleis van Hare Majesteit staat in brand!"</p>

<p>Binnen drie seconden was ik opgesprongen,
en had in alle haast mijn jas over mijn nachtgoed
aangetrokken.</p>

<p>Voor mijne woning vond ik eene menigte
menschen, die mij smeekten mij toch te haasten
om zoo spoedig mogelijk te kunnen helpen. Men
vertelde mij onderweg, dat de brand ontstaan
was door onachtzaamheid van een hofdame die
bij kaarslicht een Blefuskuneesche ridderroman
had gelezen en daarbij was ingeslapen.</p>

<div class="figcenter" style="width: 387px;">
<img src="images/illus_109.jpg" width="387" height="510" alt="Ik wierp mijn kleeren op de vlammen en verstikte zoo in eenige seconden het vuur." title="Ik wierp mijn kleeren op de vlammen en verstikte zoo in eenige seconden het vuur." />
<span class="caption">Ik wierp mijn kleeren op de vlammen en verstikte zoo in eenige seconden het vuur.</span>
</div>

<p>Daar men mij verwachtte en de straat voor
mij had ontruimd en bovendien de maan ook
scheen, kwam ik zonder ook maar iemand dood
te trappen, op de plaats van den brand aan. Men
was natuurlijk bezig den brand met water te
blusschen, dat men met reusachtige emmers ter
grootte van eenen vingerhoed aanvoerde. Daar
echter de plaats waar men het water haalde
tamelijk ver weg was, hielp het blusschen niets
en de brand breidde zich hoe langer hoe verder
uit. Het heele prachtige paleis, een wonderwerk
van architectuur, waaraan vele geslachten gebouwd
hadden, zou tot op den grond toe zijn afgebrand,
wanneer het mij niet plotseling zou zijn ingevallen
hoe ik zou kunnen redden. Ik scheurde mijne
kleeren van het lijf, wierp ze op de vlammen,
en verstikte op deze wijze in eenige seconden
het vuur. Het bange zwijgen der menigte loste zich
nu in een gejuich van vele duizenden op, maar
huiverig kroop ik in mijne kleeren en vloog zonder
den dank van den keizer en van de keizerin af
te wachten naar huis en kroop weer onder de dekens.</p>

<p>De dank van den keizer en de keizerin was
echter zeer zonderling. De keizer liet heelemaal niet
van zich hooren, maar ik vernam, dat keizerin
Simpilla tot in het diepst van haar ziel was gekrenkt,
omdat ik het gewaagd had mij in mijn nachthemd
binnen de muren van het paleis voor de oogen van
Hare Majesteit en de hofdames te vertoonen.</p>

<p>Ik mocht haar nooit in mijn leven meer onder
de oogen komen.</p>

<p>Er heerscht inderdaad in dit land een zeer
streng gevoel van fatsoen. Men mocht alleen aan
een hofbal slechts in een hemd gekleed verschijnen.
In ieder ander geval werd men met den
dood gestraft. Wel liet de keizer mij weten, dat hij
alles zou probeeren om gratie voor mij bij den Raad
van Staten te verkrijgen, maar dag op dag verstreek,
zonder dat de gratie kwam. De keizerin bleef onverzoenlijk
en in dit geval had zij schijnbaar meer
invloed dan de alleenheerscher der allerheerschers.</p>



<hr style="width: 65%;" />
<h2><a name="HOOFDSTUK_XI" id="HOOFDSTUK_XI"></a>HOOFDSTUK XI.</h2>

<h4>DE VIJANDEN VAN ONZEN HELD ZIJN IN DE WEER.</h4>


<p>Mijn doodsvijand Bolgolam had in den schatmeester
Flimnap een ijverigen bondgenoot gevonden.
Ik was "Nardak", dat wil zeggen, "Zon naast
den Heerscher" en hij was slechts "Glumdak"
dat wil zeggen "Fakkel des Heerschers", en dit
alleen was reeds genoeg om mij te haten. Maar,
er kwam nog iets veel ergers bij; hij beweerde,
dat ik de geldmiddelen van het land uitputte.</p>

<p>Toen ik bij den keizer nog in de gunst
stond, had hij zichzelf met zijne gemalin en
verscheidene menschen van het Hof, waaronder
ook Flimnap zich bevond, ten eten genoodigd.
Ik liet natuurlijk een bizonder lekker maal klaar
maken onder anderen eene ossenpastei met vet
gemeste kalveren opgemaakt. Dien dag at ik
bizonder veel.</p>

<p>1<sup>e</sup> Omdat ik eetlust had.</p>

<p>2<sup>e</sup> Omdat ik mijn gasten een goed voorbeeld
moest geven.</p>

<p>3<sup>e</sup> Omdat ik hunne bewondering wilde afdwingen.</p>

<p>4<sup>e</sup> Omdat ik den roem van mijn vaderland
had hoog te houden.</p>

<p>Flimnap at echter niets anders dan een leeuwerik-tongetje.
Hij leed namelijk al zeven jaar aan een
maagkatarrh, omdat hij eens bij zijn ontbijt 25
kievitseieren<a name="FNanchor_3_3" id="FNanchor_3_3"></a><a href="#Footnote_3_3" class="fnanchor">[3]</a> had gegeten.</p>

<p>Al dadelijk toen hij van het diner terugkwam,
had hij, zooals ik later vernam, den keizer uitgelegd,
dat ik door mijn eten den Staat bankroet
zou maken. Hij zei, dat het geld in de schatkist
steeds meer slonk, en dat men reeds een
leening had moeten sluiten en dat de menschen
al langzamerhand ontevreden begonnen te worden.
Tot nu had ik het land reeds 1½ millioen "sprugs"<a name="FNanchor_4_4" id="FNanchor_4_4"></a><a href="#Footnote_4_4" class="fnanchor">[4]</a>
gekost, wanneer dit nog een poosje zou voortgaan,
bleef er heelemaal niets over. Ik moest dus afgeschaft
worden. Tot overmaat van smart had een
schurk den braven Flimnap stilletjes verteld, dat
zijne vrouw veel van mij hield, en heel dikwijls
naar mij kwam kijken. Zelfs de keizerin was dit
ter oore gekomen, en was daar zeer ontstemd over.</p>

<div class="footnote"><p><a name="Footnote_3_3" id="Footnote_3_3"></a><a href="#FNanchor_3_3"><span class="label">[3]</span></a> In Liliput is een kievitsei ongeveer zoo groot als bij
ons een rijstkorrel.</p></div>

<div class="footnote"><p><a name="Footnote_4_4" id="Footnote_4_4"></a><a href="#FNanchor_4_4"><span class="label">[4]</span></a> Een "sprug" is de grootste gouden munt in Liliput
en is zoo groot als een vliegenpik; in het midden is een
groot vierkant gat.</p></div>

<p>Ik kreeg veel bezoek, vooral van dames, die
dan hare equipages op mijne tafel lieten wachten,
en al deze equipages vormden een "file" zooals
men dat in groote steden bij het aan- en uitgaan
van comedies en opera's wel ziet.</p>

<p>Ook de vrouw van den schatmeester kwam
mij geregeld bezoeken, maar nooit&mdash;dat zweer
ik&mdash;heb ik met deze achtenswaardige dame
over iets anders gesproken, dan waarover ik
met de andere dames altijd praatte, en <span class="gesperrt">alleen</span>
heb ik haar nooit ontvangen.</p>

<p>Als eenvoudig man kwam ik natuurlijk in
mijn vaderland nooit met vorsten in aanraking.
Zoo kwam het, dat ik er geen idee van had,
dat de menschen aan het Hof heel jaloersch op
elkaar waren, en elkaar altijd een mooie betrekking
misgunden. Van zulke kleine menschjes als de
Liliputters zijn, had ik dit zeker niet verwacht.
Langzamerhand begreep ik echter, dat ik mij op
dit punt vergist had. Deze menschjes waren
weliswaar klein van gestalte, en hadden weinig
kracht, maar in boosaardigheid en haat en nijd
deden zij niet onder voor een Europeaan. Hunne
passen waren wel niet grooter dan een lid van
een vinger, maar in slechtheid hielden zij gelijken
tred met de langste van onze landgenooten.</p>

<p>Ik maakte mij juist gereed voor mijn bezoek
aan Blefusku, toen ik 's nachts door een kloppen
op mijne deur werd gewekt. Ik schoot mijn jas
aan, maakte de deur open en zag toen een draagstoel
met twee dragers. Uit den draagstoel zag
ik het gezicht van eenen man, dien ik in het
donker niet dadelijk kon onderscheiden. Hij gaf
den beiden dragers een teeken, dat zij weg
moesten gaan.</p>

<p>Toen vroeg de man, zonder zijn naam te
noemen, of hij binnen mocht komen. Daar het
mij voorkwam, dat hij mij in het geheim iets
gewichtigs had te vertellen, stopte ik den heelen
draagstoel met zijn inhoud in den zak van mijn
jas, stuurde mijne bedienden weg, grendelde de
deur en zette daarna den draagstoel op de tafel.
Toen nu de geheimzinnige bezoeker zijn hoofd
weer uit den draagstoel stak, herkende ik bij
het maanlicht mijn vriend Sandribog. Ik had eens
bij den keizer een goed woordje voor hem gedaan,
toen hij voor een kleinigheid in ongenade was
gevallen. Zijn schuld bestond hierin, dat eens,
in tegenwoordigheid van den keizer zijn kous
was afgezakt. Daar hij nu door mijn toedoen
weer in genade was aangenomen, beloonde hij dit
met een zeer trouwe en oprechte vriendschap.</p>

<p>"Waarde vriend," zei hij met een bezorgd
gezicht, "ik heb u iets mede te deelen, dat in
verband staat met uw leven en uw goeden naam.
Val mij niet in de reden want ik moet dadelijk
weer weg, daar niemand mag zien, dat ik mij
bij u bevind.</p>

<p>Eene commissie samengeroepen door den keizer
heeft in verscheidene geheime zittingen overlegd,
wat er met u moet gebeuren. Twee dagen
geleden heeft men een besluit genomen. Het is
u bekend, dat admiraal Bolgolam uw doodsvijand
is. Hij heeft eene forsche gestalte. Hij is bijna
zoo groot als de keizer, en de dames van de
hofhouding hielden allen veel van hem. Nadat
u hier is gekomen, hebben ze slechts oogen voor
u en daarom zwoer Bolgolam u eeuwigen haat.
Hij gaf wel toe, dat u in zeker opzicht wat
grooter is dan hij, maar dit zeide hij steeds met
een van kwaadheid bevende stem. Toen u nu
bovendien de vijandelijke vloot had verslagen, wat
hem natuurlijk onmogelijk was geweest, kende
zijne woede geen grenzen.</p>

<p>Hij diende nu met den schatmeester Flimnap,
generaal Limtak, den kamerdienaar Lalkol, en
den minister van justitie Balmuff een aanklacht
wegens hoogverraad tegen u in, en daarover
heeft men herhaaldelijk beraadslaagd. Het vonnis
is in verscheidene artikelen samengesteld. Ik ben
erin geslaagd daarvan een afschrift te krijgen.
Ik zet mijn leven op het spel door het u voor
te lezen, maar misschien kan het u van nut zijn,
wanneer u op den slag, dien uwe vijanden u
willen toebrengen, tenminste is voorbereid."</p>



<hr style="width: 65%;" />
<h2><a name="HOOFDSTUK_XII" id="HOOFDSTUK_XII"></a>HOOFDSTUK XII.</h2>

<h4>AANKLACHT, GERECHTSHOF EN VONNIS.</h4>


<p>Diep geroerd, wilde ik mijnen trouwen vriend
bedanken, maar hij beduidde mij te zwijgen en
las: "Aanklacht tegen Quimbus Flestrin (den
menschberg) wegens hoogverraad.</p>

<p>Artikel 1. Ofschoon door een wet, uitgevaardigd
onder de regeering van Zijne Keizerlijke Majesteit
Kalin Deffar Plune, vastgesteld is, dat al wie
binnen het bereik van het keizerlijk paleis verschijnt,
hetzij onvoldoende,&mdash;hetzij onbehoorlijk,&mdash;hetzij
onvolledig gekleed aan lijf en eer
gestraft zal worden wegens hoogverraad, heeft
tòch genoemde Quimbus Flestrin het hooge bevel
opzettelijk en bewust overschreden, en gewaagd
onder voorwendsel brand te willen blusschen in
de vertrekken onzer zeer geliefde keizerin, geheel
ontdaan van zijne bovenkleeren, schaamteloos en
brutaal zich, alleen gekleed in een hemd, aan
de omstanders te vertoonen, welke misdaad strafbaar
is in gevolge van §§ 7843, 7844, 7845,
7846, 7847 en 7848 van de strafwet, en
in gevolge van §§ 12374, 12375 en 12376
van de politieverordening op openbare wegen
enz. enz.</p>

<p>Artikel 2. Ofschoon zijne keizerlijke Hoogheid
den beklaagde, nadat hij op aanduiding van Zijne
Majesteit de vloot uit Blefusku had afgehaald,
uitdrukkelijk had bevolen,</p>

<p>I. ook alle andere schepen uit Blefusku te halen,</p>

<p>II. het keizerrijk Blefusku tot eene provincie
van Liliput te maken,</p>

<p>III. niet alleen alle van Liliput naar Blefusku
uitgeweken dik-eiïgen te dooden, maar ook</p>

<p>IV. de geheele bevolking van dit ongeloovige
rijk onmiddellijk te dooden wanneer zij nog
langer dik-eiïgen wilden blijven,</p>

<p>heeft toch in weerwil daarvan, de herhaaldelijk
genoemde Flestrin de verregaande brutaliteit gehad
om het bevel van onze zeer beminde keizerlijke
Hoogheid te weigeren, onder het laffe en domme
voorwendsel, dat het hem tegen de borst stuit, een
dapper en edel volk te onderdrukken en te verdelgen.</p>

<p>Zoo is de menschberg dus strafbaar in gevolge
van §§ 7817, 7818, 7819, 7820 a: en b: van
de strafwet en voorts in gevolge van §§ 84, 85
en 86 van de wet tegen de dik-eiïgen.</p>

<p>Artikel 3. Ofschoon het bovengenoemden Flestrin
bekend was, dat de gezant van Blefusku de afgezant
van een vorst was, die nog kort geleden met
onzen vredelievenden keizer in een kwaadwillig-ontstanen
oorlog was gewikkeld, waagde de menschberg
het toch af en toe met dezen gezant te verkeeren,
en hem als ware hij een Liliputter bij zich te
ontvangen en te behandelen. Strafbaar enz. enz.</p>

<p>Artikel 4. Ofschoon de beklaagde moet weten,
dat de vorst van Blefusku en zijn volk door ons
land als erfvijanden worden beschouwd, loopt hij
met het plan rond, zich beroepende op eene slechts
mondeling en terloops geuite toestemming van
zijne keizerlijke Hoogheid, ons land met de arglistige
bedoeling te verlaten, naar Blefusku te
reizen en daar de vijanden van ons dapper, vredelievend
volk in hunne vijandige pogingen te steunen
door hun hulp, medewerking en bijstand te verleenen.
Strafbaar enz. enz.</p>

<p>Er volgen hier nog achttien artikelen; maar
deze zijn de belangrijkste," zoo eindigde mijn
vriend ten slotte.</p>

<p>"Men moet het den keizer nazeggen," vervolgde
hij, "dat hij alles in het werk stelde, om
uwe verdiensten te prijzen, en met mildheid
herinnerde hij aan de heiligheid van het gastrecht,
maar&mdash;de meerderheid eischt uw dood, alleen
is men het nog niet eens met elkaar op welke
wijze deze moet plaats hebben.</p>

<p>Als men u wil ophangen, heeft men zulk een
reuzengrooten galg noodig, dat alleen gijzelf die
zoudt kunnen timmeren, en eenigen twijfelen of gij
dit wel zoudt willen doen.</p>

<p>Onthoofding door middel van een bijl zal veel
te lang duren. Bolgolam en Flimnap zijn overigens
van meening, dat zulk een dood veel te eervol
en te aangenaam voor een verrader is.</p>

<p>Toen opperde iemand het plan om uw huis
terwijl gij sliept aan alle vier hoeken aan te steken
en voor het geval, dat gij dan zoudt vluchten,
moesten 20.000 boogschutters met vergiftige pijlen
op u schieten. Daartegen kwam men op, omdat
zulk een reuzenvuur een groot gevaar voor het
heele land zou kunnen worden en men overlegde
of het niet het beste zou zijn als uwe bedienden
heimelijk een zoo scherp vergift in uw hemd
zouden gooien, dat zoo bijtend was, dat het uw
hemd met uw vleesch zou verteren<a name="FNanchor_5_5" id="FNanchor_5_5"></a><a href="#Footnote_5_5" class="fnanchor">[5]</a>.</p>

<div class="footnote"><p><a name="Footnote_5_5" id="Footnote_5_5"></a><a href="#FNanchor_5_5"><span class="label">[5]</span></a> Op zulk eene wijze stierf Hercules; zooals men ziet
zouden de Liliputters het zelfs met hem hebben klaar gespeeld.</p></div>

<p>Eindelijk gelukte het den keizer den schatbewaarder
Lalkol op zijne zijde te krijgen, en
daarna kreeg Reldresal, die zich als een waarachtig
vriend van u gedroeg, het woord. Hij gaf toe,
dat uw misdaad heel groot was, maar grooter
nog was, zooals iedereen op dezen aardbodem
wist, de genade van onzen geliefden keizer. Hij
verzocht dringend, met het oog op de belangrijke
diensten, die gij het land hebt bewezen, u het
leven te schenken en u slechts de oogen uit te
steken. De rechtvaardigheid en zachtheid van dit
vonnis zult u zelf wel moeten erkennen. Door
uw blindheid vermindert uw lichaamskracht niet.
U zou dan ook in het vervolg den keizer van nut
kunnen zijn. Ja, blindheid verhoogt zelfs moed, omdat
een blinde nooit de gevaren ziet. Ten slotte is het
ook voldoende, dat gij in het vervolg door de oogen
van de ministers ziet; want de wijste en grootste
vorsten zijn gewend niet anders dan zóó te zien.</p>

<p>Deze raad vond ondertusschen vooral bij Bolgolam,
den heftigsten weerstand.</p>

<p>Woedend sprong hij op en riep: "Ik ben werkelijk
zeer verwonderd, dat een hooge beambte en dienaar
van Zijne Majesteit het voegzaam acht, de partij
op te nemen voor een beslist hoog- en landverrader.
De zoogenaamde diensten en verdiensten van
dezen misdadiger, die de vorige spreker noodig
vond op te sommen, bezwaren hem juist van het
standpunt der hooge politiek gezien. Kan dit
monster niet met dezelfde jas waarmeê hij het
vuur uitdoofde een vonk aanwakkeren tot den
meest verwoestenden brand? Kan hij niet de
verschrikkelijkste overstroomingen te weeg brengen
wanneer het hem invalt in een onzer zeeën of
rivieren te baden? En kan hij niet, wanneer hij
dit wil, de vijandelijke vloot evengoed naar den
overkant brengen, als hij hem gehaald heeft?
Alles wat men ten gunste van dezen misdadiger
kan aanvoeren kan slechts tegen hem pleiten en
daarom ben ik van oordeel, dat deze dik-eiïge
op de vreeselijkste wijze ter dood moet worden
gebracht. Jawel, ik zeg "dik-eiïge". Gij zult
zeggen: "nog niemand heeft hem een ei zien
eten". Mijne heeren, juist dàt maakt hem verdacht.
Zelfs wanneer hij nog nooit in zijn leven
een ei zou gegeten hebben, dan nog zou ik
zeggen: "het verraad begint in het gemoed, en
in zijn gemoed slaat hij het kopje van het ei
er aan den dikken kant af," daarvoor durf ik
mijne hand in het vuur te steken."</p>

<p>Zoo raasde en tierde de admiraal en Flimnap
was het met hem eens. Hij somde een lange
rekening van de kosten op, die het land voor u
heeft moeten maken, en, zei hij, wanneer men
u blind zou maken, zou dit nog erger worden.
"Men heeft beweerd," zoo besloot hij zijne redevoering,
"dat er geen wettige bewijzen tegen den
menschberg te vinden zijn, maar ik ben van
meening, dat deze niet noodig zijn als men van
iemands schuld overtuigd is. Het hangt heelemaal
van den rechter af wat hij als bewijs wil laten
gelden en wat niet. Onze overtuiging is ons
bewijs en krachtens onze overtuiging is hij
schuldig en moet hij ter dood veroordeeld worden."</p>

<p>Na langdurig heen en weer gepraat besloot
men 1<sup>e</sup> tot oogen uitsteken, 2<sup>e</sup> tot hongerdood,
omdat dit laatste den schijn heeft of gij vanzelf
zijt gestorven. Inderdaad is het heel natuurlijk,
dat een mensch dood gaat als hij niets meer te
eten heeft.</p>

<p>Natuurlijk was dit vonnis den admiraal veel
te zacht, en hij had er nog heèl wat over te zeggen.</p>

<p>Over drie dagen zal uw vriend en beschermer
Reldresal bij u verschijnen. Hij zal u dan het
vonnis voorlezen en u wijzen op de buitengewone
mildheid en de groote genade van den keizer.</p>

<p>De keizer is er vast van overtuigd, dat gij
dankbaar zult zijn voor zooveel onverdiende
genade en goedheid.</p>

<p>Gij weet nu waaraan gij u te houden hebt.
Draag mij nu weer naar buiten; ik moet zoo
gauw mogelijk naar huis anders zou ik nog ontdekt
kunnen worden."</p>

<p>Onder de warmste dankbetuigingen bracht ik
mijnen gast naar buiten. Op een vooruit afgesproken
teeken verschenen zijne bedienden weer,
en een oogenblik daarna was de draagstoel in
het donker van den nacht verdwenen.</p>



<hr style="width: 65%;" />
<h2><a name="HOOFDSTUK_XIII" id="HOOFDSTUK_XIII"></a>HOOFDSTUK XIII.</h2>

<h4>GULLIVER WORDT TE BLEFUSKU MET GROOT
EERBETOON ONTVANGEN.</h4>


<p>Het laat zich denken, dat ik de rest van den
nacht niet slapend doorbracht. Voortdurend moest
ik over dit vonnis nadenken. Het kwam zeker
omdat ik geen hoveling en geen rechter was,
dat ik dit vonnis zoo geheel anders beschouwde
dan zij. Daar ik de veroordeelde was, vond ik
het verre van zachtzinnig. Een oogenblik kwam
de gedachte bij mij op naar mijne rechters te
gaan, om mij te verdedigen, dan zouden zij wel
<span class="gesperrt">moeten</span> inzien, dat ik onschuldig was.</p>

<p>Maar al gauw herinnerde ik mij, dat de wil
van den rechter altijd de juiste in Liliput is,
dus ik kwam van mijn plan terug. Toen besloot
ik mij eenvoudig tegen het vonnis te verzetten.
Wat konden die kleine kereltjes doen als ik mij
wilde verdedigen! Ik kon hun heele leger vertrappen
en hunne steden verwoesten! Maar, ook
van zulke gedachten kwam ik terug. Als ik dit
plan volvoerde, zouden vele onschuldigen, die
mij nooit kwaad hadden gedaan omkomen, en
zoodoende zou ik heel wat meer kwaad gesticht
hebben dan zij mij zouden aandoen. Ik was ook
door een eed gebonden, en ik had ook van den
keizer vele gunsten ontvangen. Wanneer deze
kereltjes met vergiftige pijlen schoten waren zij
bovendien gevaarlijk genoeg.</p>

<p>Ik achtte het dus verstandiger om eerst mijn
bezoek in Blefusku af te leggen. Ik had immers
van den keizer van Liliput daartoe verlof.</p>

<p>Heel in de vroegte ging ik met mijne dekens
naar de haven, waar de buitgemaakte vloot lag,
nam een van de oorlogsschepen, legde mijne kleeren
en de dekens daarop, en waadde en zwom, het
schip aan een touw achter mij medetrekkend,
naar Blefusku. Toen ik geland was liepen natuurlijk
de menschen van alle kanten toe, om mij te
bekijken, maar het opzien dat ik verwekte was
niet zoo groot als ik had verwacht. Natuurlijk
hadden de gezanten en ook vroeger de bemanning
van de vloot bij hun terugkeer uit Liliput van
mij verteld en mij nauwkeurig beschreven. Deze
verhalen waren van mond tot mond gegaan, en
daarom was de verbazing niet zoo groot als
destijds in Liliput. Ja, een aanzienlijke Blefuskunees,
die vloeiend Liliputsch sprak zei zelfs: "Ik
had mij u veèl grooter voorgesteld!" Hij en nog
een andere heer hadden de vriendelijkheid mij
den weg naar de hoofdstad te wijzen. Deze hoofdstad
heet, even als het geheele eiland, Blefusku.</p>

<div class="figcenter" style="width: 394px;">
<img src="images/illus_131.jpg" width="394" height="486" alt="Toen ik geland was, liepen de menschen van alle kanten toe." title="Toen ik geland was, liepen de menschen van alle kanten toe." />
<span class="caption">Toen ik geland was, liepen de menschen van alle kanten toe.</span>
</div>

<p>De menschen, die mij in groote scharen vergezelden,
gedroegen zich behoorlijk en maakten
het mij op geenerlei wijze lastig. Op 200 Meter
afstand van de stad hield ik halt, en zond eenen
bode naar den keizer. Reeds twee uur later
kwam de bode terug met de mededeeling, dat
Zijne Majesteit met zijne familie en met de geheele
hofhouding naar mij toe zou komen. Ik vond,
dat de beleefdheid eischte nog 100 Meter door te
loopen en daàr, den vorst af te wachten. Hij
kwam en behandelde mij geheel als ware ik een
vorst, en zijn gelijke. Hij stapte van zijn paard,
en hij bracht mij aan het verstand, dat ik hem
in mijn hand moest nemen, en hem op zou tillen.
Toen ik dat had gedaan, kuste hij mij volgens
de etikette van het land eerst op het voorhoofd
en daarna op de kin. Ik deed die beide dingen
in eenen kus. Toen knielde ik voor de keizerin,
kuste haar onderarm, die zij mij met een lief
glimlachje toestak, en dankte ik haar in galante
woorden voor zooveel minzaamheid. Daarna deelde
ik Zijne Majesteit mede, dat ik met goedvinden
van Zijne Majesteit Bimbul van Liliput kwam,
om zooals ik beloofd had, den machtigen heerscher
van Blefusku alle diensten te bewijzen, die in
mijn macht stonden, en die met mijn plichten
tegenover Liliput vereenigbaar waren. Ik vertelde
natuurlijk niet, dat ik bij keizer Bimbul in ongenade
was gevallen. Ik veronderstelde natuurlijk,
dat de Liliputters niet over mijn proces zouden
spreken zoolang ik buitenslands was. Daarin had
ik mij deerlijk vergist.</p>

<p>In vriendelijke woorden heette Zijne Majesteit
mij welkom en dankte hij mij voor mijne aanbieding,
en daarna verzocht hij mij aan tafel te
gaan. Deze was te mijner eere in de open lucht
gedekt, omdat ik onder een dak geen plaats
gevonden zou hebben. De tafel zag er met hare
bloemstukken van een duim hoog, met haar
prachtige kristallen karaffen en glazen en haar
duim-hooge gouden en zilveren vruchtenschalen,
buitengewoon mooi uit. De Blefuskuneesche keuken
is beroemd en de spijzen waren voortreffelijk
toebereid, maar helaas alle zeer licht en weinig
voedzaam. Ik schaamde mij bepaald, dat ik alleen
ruim duizend lamskotteletten en twee duizend
kwartels opat, en toen de maaltijd afgeloopen
was, was ik nog niet eens verzadigd. 's Avonds
had eveneens te mijner eer, in de open lucht
een gala-opera plaats. Het muzikale genot was
zeer twijfelachtig. De orkestmuziek klonk precies
eender als het geluid van duizend musschen,
wanneer zij om een kers vechten, maar de keizer
verzekerde mij, dat deze opera het nieuwste werk
was van den beroemdsten componist van den
tegenwoordigen tijd.</p>

<p>Toen op het tooneel een zanger kwam, wiens
laagste toon zoo hoog was als de hoogste toon
van een zangeres bij ons, zeide de keizer tot
mij: "Dit is onze diepste bas." Toen later echter
de grootste opera-zangeres begon te zingen, klonk
het precies alsof men met een heel fijne naald een
gat prikt, in eene geheel met lucht gevulde varkensblaas,
waardoor dan piepend de lucht ontsnapt.</p>

<p>Aan het einde van dit bedrijf, dacht ik dat het
beleefd was krachtig, in mijne handen te klappen.
Het gevolg daarvan was, dat in mijne nabijheid
ongeveer zeven honderd menschen van hunne
stoelen tuimelden, dat vele dames flauw vielen,
en dat allen van hunne stoelen opsprongen in de
meening, dat er een verschrikkelijke ramp had
plaats gehad. Het duurde lang voor ik de menschen
had gerust gesteld met de verklaring, dat men
in mijn land op deze wijze blijk geeft van zijn
bijval. Tot mijn diepe droefheid, vernam ik den
volgenden dag, dat vele van de hofhouding, die
in mijne nabijheid zaten, tengevolge van den
luchtdruk, dien ik door mijn klappen had veroorzaakt,
heftig verkouden waren geworden.</p>

<p>Ondanks zijne gastvrijheid was het in dit land
met de woningtoestanden zeer slecht gesteld. Er
was geen gebouw, dat mij een onderdak kon aanbieden
en daarom moest ik mij op een renbaan voor
de poorten van de stad uitstrekken, maar daar
sliep ik in mijne dekens gewikkeld toch zeer goed,
omdat ik den vorigen nacht niet veel had gerust.</p>



<hr style="width: 65%;" />
<h2><a name="HOOFDSTUK_XIV" id="HOOFDSTUK_XIV"></a>HOOFDSTUK XIV.</h2>

<h4>ONZE HELD VERLANGT HUISWAARTS TE KEEREN,
MAAR DE LILIPUTTERS ZENDEN EEN BEVEL TOT
INHECHTENISNEMING.</h4>


<p>In weerwil van de vriendelijke opname, die ik
in Blefusku had gevonden, voelde ik mij toch
niets in mijn schik. Zou ik hier nog weer eens
hetzelfde moeten mede maken als ginds in Liliput?
Het einde zou dan ook wel weer hetzelfde
zijn! Bovendien had ik ook heimwee naar huis
en haard, en men kan zich dus wel voorstellen
hoe ik vol verlangen uitkeek toen ik den volgenden
dag, terwijl ik heelemaal niet aan die mogelijkheid
dacht, al wandelende langs de Noordkust van
het eiland op een halve mijl afstand een voorwerp
op het water zag drijven, dat er ongeveer als
een boot uitzag. Ik trok natuurlijk dadelijk mijn
kousen en schoenen uit, sloeg mijn broekspijpen
zoo ver mogelijk om, en stapte in zee. Tegelijkertijd
kwam het donkere voorwerp, op de golven der
zee gedragen, vanzelf dichterbij en zoo kon ik
spoedig zien, dat het werkelijk een boot was.
Zij dreef met de kiel naar boven op de golven
doordat zij hoogstwaarschijnlijk door een storm
van het schip waarbij zij behoorde was losgeslagen.</p>

<p>Ik keerde nu naar de residentie terug, en
verzocht den keizer mij twintig van de grootste
schepen, die hem na den slag nog waren overgebleven,
ter beschikking te stellen en bovendien
nog 3000 matrozen onder bevel van eenen vice-admiraal.
Daartoe was de keizer bereid en ik
keerde over land naar die plaats terug waar ik
de boot had gezien, terwijl de Janmaten om het
eiland heen naar datzelfde punt zeilden.</p>

<p>Intusschen was de boot nog dichterbij gekomen.
De matrozen waren allen van trossen voorzien,
die ik uit vele kabeltouwen had samengevlochten.</p>

<p>Nu kleedde ik mij uit, maar&mdash;ik hield mijn
broek aan, want ik was door mijn Liliputsch
proces wel voorzichtig geworden. Ik waadde naar
de boot toe en was nog op ongeveer 100 Meter er
van af, toen moest ik zwemmen. Toen ik de boot
genaderd was wierpen mijne matrozen mij een
zeer langen tros toe, waarvan ik het eene eind
aan den boeg van de boot door een gat trok en
bevestigde, en waarvan ik het andere eind aan
eene, der medegekregen schepen liet vastmaken.
Maar, wat nu? De matrozen konden onmogelijk
de boot aan land trekken. Zij zouden haar slechts
een klein eindje dichterbij kunnen slepen, maar
meer ook niet.</p>

<p>Ik zelfs kon ook niets uitrichten omdat ik geen
grond onder mijn voeten had. Ten slotte zwom
ik achter de boot aan, en gaf deze al zwemmende
af en toe een duwtje. Dit zou mij weinig of
niet gebaat hebben, wanneer de vloed mij niet
te hulp was gekomen. Na veel moeite, kwam
ik eindelijk zóó ver dat ik, als ik mijn kin zoo
hoog mogelijk in de hoogte stak, met mijn voeten
den grond kon raken. Nu kon ik toch eindelijk
eens een paar minuten uitrusten. Daarna vervolgde
ik mijn werk weer, totdat het water mij
slechts tot de elbogen reikte. Nu liet ik een der
schepen naderbij komen waarin ik nog ander
touwwerk had gestopt, nam negen trossen eruit
en bevestigde deze met het eene eind aan even
zoo vele schepen van de vloot, en met het andere
einde aan de boot. Daar de wind nu ook op
onze hand was, gelukte het ons, daar de schepen
trokken en ik duwde, de boot op veertig Meter
afstands van den oever te krijgen. Daar liet ik
haar liggen en wachtte de eb af, waardoor zij
op het droge kwam. Met behulp van 2000
menschen en talrijke katrollen en hefboomen
gelukte het ons dan ook de boot om te draaien,
zoodat zij op de kiel kwam te liggen. Tot mijne
niet geringe vreugde kan ik vaststellen, dat zij
weinig beschadigd was. Ik had 10 dagen noodig
om mij twee roeispanen te maken en toen stuurde
ik mijn boot in de haven van Blefusku, maar ik
deed dit heel voorzichtig want anders zou door
den zwaren golfslag, die mijn boot al varend te
weeg bracht, deze te veel schommeling veroorzaken,
wat natuurlijk voor die miniatuur-scheepjes,
die in de haven lagen nadeelig zou zijn geweest.
Men kan zich voorstellen dat er heel wat menschen
op den oever te zamen stroomden, hoe men
schreeuwde, en wenkte en naar de boot wees,
en hoe men een en al verbazing was, toen ik
met deze boot kwam aanvaren, die de heele vloot
van Blefusku en Liliput te zamen gemakkelijk
had kunnen bevatten.</p>

<div class="figcenter" style="width: 390px;">
<img src="images/illus_141.jpg" width="390" height="415" alt="Iedereen hielp mij bij het maken van de boot." title="Iedereen hielp mij bij het maken van de boot." />
<span class="caption">Iedereen hielp mij bij het maken van de boot.</span>
</div>

<p>Intusschen verwonderde ik mij elken dag meer,
dat er nog steeds geen bevel uit Liliput was
gekomen om mij uit te leveren. Natuurlijk was
dit zwijgen zeer verklaarbaar. Men had er geen
flauw vermoeden van, dat mij de inhoud van
dat beruchte proces bekend was, en dat ik op
de hoogte van mijn vonnis was, en zoodoende
verwachtte men waarschijnlijk, dat ik totaal
onkundig van dit alles over eenigen tijd in mijne
kooi terug zou keeren. Maar eindelijk was mijn
wegblijven den Liliputters toch wel verdacht
voorgekomen, want op zekeren dag verscheen bij
den keizer een Liliputsche hoveling, met een
afschrift van een gedeelte van de aanklacht, die
tegen mij was ingebracht en met den eisch mij
uit te leveren. Natuurlijk verzweeg de bode
wijselijk dit gedeelte van de aanklacht, dat over
mijne vriendelijkheden tegenover Blefusku handelde
en over mijne weigering Blefusku te vernietigen
en alle dik-eiïgen te dooden. De afgezant van
Liliput verklaarde, dat ik, wanneer ik niet binnen
twee dagen zou terugkeeren den titel van
"Nardak" zou verliezen en tot hoog- en landverrader
zou worden verklaard. De verheven
heerscher van Liliput hoopte en verwachtte in
het belang van het in standhouden van den
vrede en uithoofde van de uitstekende betrekkingen
van de beide innig-bevriende mogendheden, dat
zijn verheven, en hem goed gezinde broeder, de
keizer van Blefusku, den staatsmisdadiger aan
handen en voeten gebonden, zonder verwijl zou
uitleveren.</p>

<p>De keizer van Blefusku verzocht drie dagen
bedenktijd, alvorens hij dit verzoek kon beantwoorden
en liet mij bij zich komen.</p>

<p>Ik schonk hem klaren wijn over de wakkere
Liliputters en vertelde hem, wat men van mij
had verlangd en wat ik had geweigerd. Daarop
liet Zijne Majesteit den afgezant van Liliput het
volgende antwoord mededeelen: "De keizer van
Blefusku beantwoordt de vriendschappelijke gezindheid
van zijnen verheven en hem goedgezinden
broeder met dezelfde oprechtheid en hartelijkheid.
Wat nu den eisch betrof, dat ik aan handen en
voeten zou worden uitgeleverd, moest hij antwoorden,
dat Zijne Majesteit van Liliput wel
uit eigen ervaring wist, dat dit niet zoo heel
gemakkelijk was, en in ieder geval alleen dan
uitgevoerd kon worden, wanneer ik zelf daar
niets tegen had. Bovendien was hij mij, al had
ik hem dan ook zijn vloot weggenomen, voor
vele waardevolle diensten zeer dankbaar, en
ondankbaarheid was,&mdash;dit wist zijn doorluchtige
neef immers wel, bij een koning uitgesloten.
Bovendien had de menschberg op zee een vaartuig
gevonden, dat sterk genoeg was om hem te
torsen en waarmeê hij vermoedelijk wel vertrekken
zou, zoodat beide landen binnenkort wel van
dezen drukkenden last zouden ontheven zijn."</p>

<p>Nadat de bode, die met het bevel tot inhechtenisneming
was gekomen, met dit korte antwoord,
waarvan hij leelijk op zijn neus keek, was afgepoeierd,
verzocht ik den keizer mij het noodige
materiaal te verschaffen om mijn schip in orde
te maken en uit te rusten, en ik vroeg verlof
weer naar mijn vaderland terug te keeren. Zijne
Majesteit vroeg mij zeer vriendelijk of het mij
dan niet in zijn land beviel, en of ik niet wilde
blijven. Wanneer ik in zijnen dienst wilde treden,
kon ik verzekerd van zijne machtige bescherming
zijn. Ik ben ervan overtuigd, dat hij dit op dit
oogenblik eerlijk meende, maar na de onpleizierige
ondervindingen, die ik van vorsten en ministers
had, dacht ik bij mijzelf: "Liever niet!"</p>

<p>Ik dankte den vorst eerbiedig voor zijn groote
goedheid, maar ik zei, dat ik liever alle verschrikking
en gevaren van den oceaan wilde
trotseeren, dan de twistappel te zijn tusschen
twee machtige rijken en de oorzaak van bloedige
oorlogen. De keizer drong dan ook niet langer
aan en scheen in zijn hart verheugd te zijn een
zoo grooten man kwijt te raken, die op den
duur wel last kon veroorzaken.</p>



<hr style="width: 65%;" />
<h2><a name="HOOFDSTUK_XV" id="HOOFDSTUK_XV"></a>HOOFDSTUK XV.</h2>

<h4>GULLIVER VERTREKT MET EERBEWIJZEN; MAAKT
DEN LILIPUTTERS UIT DE VERTE EEN AFSCHEIDSBEZOEK
EN KEERT NAAR ZIJN VADERLAND TERUG.</h4>


<p>Iedereen hielp mij nu vol bereidwilligheid met
de uitrusting van mijn schip. Vijfhonderd man
werden aangesteld om mij van dertienmaal dubbel
genomen zeildoek zeilen te maken. Ik zelf vlocht
de noodige kabels en touwen, nam een grooten
steen als anker en kreeg om de naden van mijn
vaartuig dicht te maken, het vet van 500 koeien.
Een maand later was ik met alles gereed, en ik
verzocht nu den keizer afscheid te mogen nemen.</p>

<p>Wederom kwam hij met zijne geheele familie
en het geheele hof bij mij en nogmaals sprak hij
zijn spijt uit, dat het hem niet mocht gelukken,
mij aan zijn land te binden. (Bij de uitdrukking
aan zijn land "binden", moest ik aan den eersten
tijd in Liliput denken). Hij zeide, dat hij mij
ongaarne liet vertrekken, maar hij hoopte, dat
ik nog eens terug zou komen. Daarna liet hij
mij vijftig zakken met geld, elk met 200 "dobols"
erin (een dobol = een sprug) geven, en een
levensgroot portret van hem met zijne handteekening
er onder. Dit portret schoof ik dadelijk,
om het niet te verliezen, in mijne handschoen.
Om mij nog een zeer bizondere eer te bewijzen
gaf de vorst en opperste bevelhebber van het
leger, mij een regiment kurasiers mee. Dit regiment
zou in het vervolg het "Gulliver-regiment"
genoemd worden, waarvan ik de opperbevelhebber
zou zijn.</p>

<p>Ik had in mijn boot het vleesch van 100
ossen en van 300 schapen meegenomen en daarenboven
een overeenkomstige hoeveelheid brood en
dranken, en dan nog bovendien zóóveel klaar
gemaakte schotels als 400 koks per dag kunnen
toebereiden. Voorts nam ik nog levende dieren
meê, namelijk 6 koeien en 2 stieren, 6 schapen
en 2 bokken, want ik wilde deze dieren in mijn
vaderland laten zien. Als voeder voor deze dieren
nam ik 100 bundels hooi mee en 50 zakken
koren (bij ons noemt men dit koren, meel). Toen
alles behoorlijk was opgeladen, verzocht ik Zijne
Majesteit mijn garde-regiment te bevelen in de
boot te stappen. Maar toen zette de vorst een
paar oogen op als peperkorrels. Hij zeide mij,
dat dit de bedoeling niet was, toen hij mij een
regiment mee gaf, want dat dit regiment evenals
vroeger aan hèm bleef toebehooren en dat hìj
alleen er de beschikking over had, en dat de
titel van opperbevelhebber maar een titel was en
een eerbewijs. Hij zei mij, dat ik asjeblieft niet
een paar van zijne onderdanen in mijn zakken
moest steken. Ja, ik moest hem zelfs op mijn
woord van eer beloven, dat ik geen Blefuskunees
zou meenemen, zèlfs dan ook niet, wanneer er
een zelf om zou vragen. Dit speet mij erg, maar
ik gaf natuurlijk mijn eerewoord, en daardoor
komt het, dat ik mijne kinderen geen levende
soldaatjes meê kon brengen en den lezer geen
enkelen van deze eilandbewonertjes als bewijs
voor de waarheid van mijne reisbeschrijving kan
laten zien.</p>

<p>Nadat ik den keizer, zooals dit in dit land
gebruik is, gekust had, gaf hij mij de hand. Ik
nam deze voorzichtig met duim en wijsvinger en
drukte haar hartelijk, waarbij Zijne Majesteit
zachtjes "qui!" riep, dat zooveel beteekent als
bij ons "au!". Hierop nam ik afscheid van de
keizerin en van de prinsjes; liet het kleinste
prinsje nog eens paardje rijden op mijn pink en
zette daarna zijn Hoogheid weer voorzichtig op
den grond. Terwijl ik aan boord ging, speelde
alle militaire kapellen, de soldaten presenteerden
het geweer, het strand was zwart van menschen,
die voortdurend "awah!" (ons "hoera!") riepen,
en met honderdduizenden zakdoeken wuifden, die
wel op vlinders geleken.</p>

<p>Daar de wind mijn schip naar het Zuid-Westen
dreef, moest ik, of ik wilde of niet Liliput voorbij.
Zoodra men mijn reusachtig schip in het zicht
kreeg, liep ook hier bijna de geheele bevolking
naar het strand. Ik had geen lust om te landen,
want ik had respect voor de vergiftige pijlen
van de Liliputters. Ik kwam dus niet te dicht
bij de kust, maar dicht genoeg om, met behulp
van mijnen verrekijker de menschen aan het strand
duidelijk te kunnen onderscheiden. Spoedig herkende
ik den keizer, die een zeer ernstig gezicht
trok, de keizerin Zimpilla, die ijverig haar waaier
gebruikte, Flimnap, Neldresal, en&mdash;Bolgolam!
Diens gezicht was heelemaal paars,&mdash;paars als
indigo en braambessen. Toen ik dit zag, kon ik
het niet meer uithouden. Ik moest zoo vreeselijk
lachen, dat het schip schommelde als bij eenen
storm, en heele zwermen strandvogels, erbarmelijk
krijschend, opvlogen en de menschjes aan den oever
van het strand verschrikt terugweken. Toen ik
weer door mijnen verrekijker keek, was de geheele
hofhouding met de keizerin bezig, die bewusteloos
in de armen van haar gemaal lag.</p>

<p>Den 24<sup>sten</sup> September 1701 was ik onder
zeil gegaan; drie dagen later 's middags tegen
drie uur kreeg ik een schip in het zicht. Eerst
klopte mijn hart zóó sterk, dat ik geen geluid
kon geven, maar toen vermande ik mij en riep
en wenkte ik zoo hard als ik maar kon. Dit
deed ik lang tevergeefs. Eindelijk bemerkte ik,
dat het schip van koers veranderde en dichterbij
kwam. Toen ik nu zelfs na eenigen tijd de
Engelsche vlag herkende, kende mijne vreugde
geen grenzen meer. Haastig stopte ik mijne
koeien, schapen, bokken en stieren in mijn zak
en een kwartier later stapte ik met al mijn
proviand aan boord van het schip, dat mij naar
mijn vaderland zou brengen.</p>

<p>Toen ik den kapitein en de bemanning van
dit schip zag, kon ik eerst niet spreken, zoò
verbaasd was ik over hunne lengte. Eindelijk
vroeg ik den kapitein of ik bij reuzen was
terecht gekomen. Hij trok een kwaad gezicht en
vroeg of ik hem voor den gek wilde houden en
dat hij heel goed wist, dat hij nog niet eens van
middelmatige lengte was en dat niet iedereen zoo
vreeselijk lang kon zijn als ik. Toen vroeg hij
mij waar ik dan vandaan kwam. Ik vertelde
hem van Liliput en Blefusku en toen keek hij
angstig en sprak zachtjes met den eersten stuurman,
die naast hem stond. Daarop vroeg hij mij
vriendelijk of ik mij ziek voelde en of ik soms
groote gevaren had doorstaan. Ik merkte, dat hij
mij voor krankzinnig hield en daarop haalde ik
mijne runderen en schapen te voorschijn en toen
moest hij mij wel gelooven.</p>

<div class="figcenter" style="width: 402px;">
<img src="images/illus_153.jpg" width="402" height="458" alt="...daarop haalde ik mijn runderen en schapen te voorschijn en toen moest hij mij wel gelooven." title="...daarop haalde ik mijn runderen en schapen te voorschijn en toen moest hij mij wel gelooven." />
<span class="caption">...daarop haalde ik mijn runderen en schapen te voorschijn en toen moest hij mij wel gelooven.</span>
</div>

<p>De kapitein was een welwillende en vriendelijke
man, en de reis was aangenaam.</p>

<p>Den 13<sup>den</sup> April 1702 liepen wij gezond en
wel de haven van D. binnen en toen ik hier
louter reuzenmenschen zag en eene reuzin met
twee kindertjes, die zoo groot waren als olifanten
en deze mij als man en vader begroetten, toen
begreep ik pas, dat al die menschen niets grooter
waren dan ik, en dat ze mij alleen maar zoo
reusachtig groot toeschenen, omdat ik die kleine
Liliputters nog altijd in mijn geest voor mij zag.
Mijne runderen en schapen bracht ik goed en
wel aan land.</p>

<p>Ik zette mijne kleine kudde op een cricket-veld
in de buurt van Greenwich neer, waar hun het
korte, malsche gras lekker smaakte, en ik verdiende
heel wat doordat ik ze voor geld liet zien.</p>

<p>De schapen worden om hunne bizònder fijne
wol, en de koeien om hare ongeloofelijk zoete
melk zeer geroemd.</p>

<p>Wie naar Greenwich gaat moet <span class="gesperrt">vooral</span> niet
vergeten naar deze buitengewone kudde te vragen
en deze te gaan bekijken.</p>

<p>&nbsp;</p>

<!-- Start of first advertisement -->

<table cellpadding="20" width="90%" style="border: 2px dashed;" summary="This table is just used to put borders around the advertisements">
<tr><td>

<div class="figcenter" style="width: 100px;">
<img src="images/illus_156-1.jpg" width="100" height="149" alt="Zonne-Bibliotheek" title="Zonne-Bibliotheek" />
</div>

<p>Bij de Uitgevers MEULENHOFF &amp; Co. te <span class="smcap">Amsterdam</span>
verschijnt een nieuwe serie fraai en modern uitgevoerde
KINDERBOEKEN onder den titel:</p>

<h1>ZONNE-BIBLIOTHEEK</h1>
<p class="center"><big>VOOR ONZE KINDEREN.</big></p>

<p>De uitgevers willen in deze bibliotheek boeken voor
de jeugd brengen die PRETTIG GESCHREVEN en
GOED GEILLUSTREERD zijn, onderhoudende boeken
in aantrekkelijk kleed, die de kinderen graag ter hand
zullen nemen, boeken die</p>

<h1>ZONNIG ZIJN</h1>

<p>en een lichtstraaltje brengen in het kinderleven, waardoor
de <span class="gesperrt">verveling</span> verdreven
wordt.</p>

<table cellpadding="10" cellspacing="10" summary="This table is used to put text next to the image"><tr>
<td><div class="figcenter" style="width: 231px;">
<img src="images/illus_156-2.jpg" width="231" height="129" alt="" title="" /></div></td>
<td><span class="smcap">DE TITELS DER BOEKEN
IN DEZE UITGAAF VINDT
MEN OP DE VOLGENDE
BLADZIJDEN.</span></td>
</tr></table>

</td></tr></table>

<!-- End of first advertisement, start of second -->

<p>&nbsp;</p>

<table cellpadding="20" width="90%" style="border: 2px dashed;" summary="This table is just used to put borders around the advertisements">

<tr><td style="border-bottom: 2px dashed;"><h1><big><span class="smcap">De Zonne-Bibliotheek</span></big></h1></td></tr>

<tr><td>
<p>Als <span class="u">DEEL I</span> in deze bibliotheek verscheen:</p>

<h1><span class="smcap">Prinsesje Zonneschijn</span></h1>

<h2><span class="smcap">vertellingen en sprookjes<br />
door F. H. VAN LEENT</span></h2>

<p>Met vele fraai aantrekkelijke platen van J. SLUIJTERS</p>

<p><big>Prijs gecartonn. &fnof; <b>1.20</b>, gebonden &fnof; <b>1.50</b></big></p>

<hr style="width: 50%; border: solid 1px;" />

<h2><span class="smcap">Z E E R &nbsp; G U N S T I G</span></h2>

<p>werd dit boek beoordeeld zooals uit volgende besprekingen
kan blijken:</p>

<p><span class="smcap">F. H. van Leent</span> is al een heel oude kennis van de vroegere
jeugd, die nu al lang niet meer jong is. Maar ook tot de nu nog
jongen zegt de naam van hem die zich hun hoogbejaarde vriend
noemt, nog veel liefs en gezelligs. Het zijn frissche sprookjes, die
hier worden verteld, frisscher dan veel van de tegenwoordig wel
verschijnende met dik-opgelegde paedagogiek. <span class="smcap">Jan Sluijters</span> heeft
er vlotte, rake illustraties bij gemaakt&mdash;iets zeer oorspronkelijks.</p>

<p><i>De Telegraaf.</i></p>

<p>Bizonder mooi van uiterlijk is dit boek, aardig en overvloedig
geïllustreerd.</p>

<p><i>Nieuws van den Dag.</i></p>

<p><span class="smcap">Van Leent</span> en <span class="smcap">Jan Sluijters</span>, twee namen die wat goeds kunnen
doen verwachten. Zij brengen een werkelijk zonnig boekje.</p>

</td></tr></table>

<!-- End of second advertisement, start of third -->

<p>&nbsp;</p>

<table cellpadding="20" width="90%" style="border: 2px dashed;" summary="This table is just used to put borders around the advertisements">

<tr><td style="border-bottom: 2px dashed;"><h1><big><span class="smcap">De Zonne-Bibliotheek</span></big></h1></td></tr>

<tr><td>
<p>Als <span class="u">DEEL II</span> in deze uitgaaf verscheen zooeven:</p>

<p class="center"><big><big><big><big>SPROOKJES<br />
UIT MOEDERS JEUGD</big></big></big></big><br />
<span class="smcap"><big><big>Opnieuw verteld door S. ABRAMSZ</big></big><br />
<small>Redacteur van "Voor de Kinderkamer" en "Voor het Jonge Volkje"</small></span></p>

<p>Met bijna 100 platen en plaatjes in kleuren van J. SLUIJTERS</p>

<p><big>Prijs souple gecartonn. &fnof; <b>1.20</b>, gebonden &fnof; <b>1.50</b></big></p>

<p>Een zeer aantrekkelijk, mooi uitgevoerd boek dat iedere
moeder graag aan haar kinderen zal geven. De oude
sprookjes van vroeger, die nu opnieuw in kinderlijken,
eenvoudigen toon hier verzameld zijn&mdash;met schattige
plaatjes.</p>

<p class="center">BEOORDEELINGEN:</p>

<blockquote><p>Een moeder van twee kleine kinderen van 5 en 7 jaar schrijft ons:
"dat is een schat van een boekje, niet alleen zijn de plaatjes zoo
aardig en fijn geteekend maar ook de verhaaltrant is zoo echt
eenvoudig en kinderlijk. Heel anders dan wij de sprookjes
vroeger hadden".</p>

<p>Een sympathieke uitgaaf.</p>

<p>Een boek dat de uitgevers bijzonder kostbaar en aantrekkelijk
hebben uitgegeven, en toch tegen zeer billijken prijs, omdat zij
weten dat duizende kinderhanden er naar zullen grijpen, en een
zeer groote oplaag dus aangewezen is.</p>

<p><i>Het Boek in 1912.</i></p></blockquote>
</td></tr></table>

<!-- End of third advertisement, start of last -->

<p>&nbsp;</p>

<table cellpadding="20" width="90%" style="border: 2px dashed;" summary="This table is just used to put borders around the advertisements">

<tr><td style="border-bottom: 2px dashed;"><h1><big><span class="smcap">De Zonne-Bibliotheek</span></big></h1></td></tr>

<tr><td>

<p>Hieronder laten wij nog eenige gunstige besprekingen
volgen:</p>

<p>Dit deeltje in de Zonne-Bibliotheek zal zeker wel zonneschijn
brengen in het kinderleven. Het is prettig geschreven, en er staan
verscheidene aardige prentjes in die goed geteekend zijn.</p>

<p><i>Leidsch Dagblad.</i></p>

<div class="figcenter" style="width: 355px;">
<img src="images/illus_159.jpg" width="355" height="305" alt="" title="" />
</div>

<p>Ze zijn zeer aardig de verhalen in de "Zonne-Bibliotheek", en
de kinderen zullen met deze boeken wel in hun schik zijn. Keurig
zijn de boekjes geïllustreerd. Als alle boeken in de Zonne-Bibliotheek
zoó zullen worden, zullen de uitgevers genoegen er van beleven.</p>

<p><i>Prov. Overijsselsche en Zwolsche Courant.</i></p>

<hr style="width: 95%;" />

<p>Bij elken boekhandelaar zijn deze boeken verkrijgbaar.</p>
</td></tr></table>

<p>&nbsp;</p>

<p>Transcriber's Notes:</p>

<ul>
<li>'zòo' en 'zoò' worden allebei gebruikt in de tekst.</li>
<li>"Wanneer Zijne Majesteit eene bizonder dringende zending te verrichten heeft" (ik heb 'verrichtten' veranderd naar 'verrichten').</li>
</ul>

</body>
</html>
